<head>
    <style>
      /* 定義全局的顏色和設置變量 */
      :root {
        --primary-color: #ffffff; /* 主文字顏色 */
        --background-color: #1f1f1f; /* 網頁背景顏色 */
        --code-bg-color: #1b1f23; /* code 元素的背景顏色 */
        --code-font-color: #cddc39; /* code 元素的文字顏色 */
        --paragraph-margin: 20px 0; /* 段落間隔 */
        --line-height: 1. 8; /* 行高 */
      }
  
      /* 設定 body 的基本樣式 */
      body {
        font-family: "Noto Sans", sans-serif; /* 全局字體 */
        font-size: 22px; /* 內文的字體大小 */
        line-height: var(--line-height); /* 行距 */
        margin: 20px 80px; /* 網頁上下左右的邊距 */
        padding-right: 220px; /* 右側內邊距，可調整以增加右邊空間 */
        background-color: var(--background-color); /* 背景顏色 */
        color: var(--primary-color); /* 主要文字顏色 */
      }
  
      /* 設定 h1~h9 標題的樣式 */
      h1, h2, h3, h4, h5, h6, h7, h8, h9 {
        font-weight: bold; /* 字體加粗 */
        position: relative; /* 設置相對定位，以便在標題前添加提示 */
        padding-left: 349px; /* 左邊內邊距，可調整標題整體左移的位置 */
        margin-top: 50px; /* 標題上方的行距 */
        margin-bottom: 10px; /* 標題下方的行距 */
      }
  
      /* 針對每個標題單獨設置字體大小和顏色 */
      h1 {
        font-size: 30px; /* h1 字體大小 */
        color: #ff6f7d; /* h1 標題顏色 */
        margin-top: 200px; /* 標題上方的行距 */
        margin-bottom: 30px; /* 標題下方的行距 */
      }
  
      h2 {
        font-size: 22px; /* h2 字體大小 */
        color: #ff9f80; /* h2 標題顏色 */
      }
  
      h3 {
        font-size: 22px; /* h3 字體大小 */
        color: #c0a47d; /* h3 標題顏色 */
      }
  
      h4 {
        font-size: 22px; /* h4 字體大小 */
        color: #9fc089; /* h4 標題顏色 */
      }
  
      h5 {
        font-size: 22px; /* h5 字體大小 */
        color: #b8a9db; /* h5 標題顏色 */
      }
  
      h6 {
        font-size: 22px; /* h6 字體大小 */
        color: #a0b0d3; /* h6 標題顏色 */
      }
  
      h7 {
        font-size: 22px; /* h7 字體大小 */
        color: #8cb3e1; /* h7 標題顏色 */
        display: block; /* 使元素變為內聯區塊元素 */
      }
  
      h8 {
        font-size: 22px; /* h8 字體大小 */
        color: #74c2c3; /* h8 標題顏色 */
        display: block; /* 使元素變為內聯區塊元素 */
      }
  
      h9 {
        font-size: 22px; /* h9 字體大小 */
        color: #66d9ab; /* h9 標題顏色 */
        display: block; /* 使元素變為內聯區塊元素 */
      }
  
      /* 設定標題前的提示樣式 */
      h1::before, h2::before, h3::before, h4::before, h5::before, h6::before, h7::before, h8::before, h9::before {
        position: relative; /* 設置相對定位 */
        left: -5px; /* 控制提示的左側偏移量 */
        top: -10px; /* 控制提示的上側偏移量 */
        font-size: 12px; /* 提示的字體大小 */
      }
  
      /* 分別設置每個標題前的提示內容及顏色 */
      h1::before { content: "H1"; color: #ff6f7d; } /* h1 標題的提示 */
      h2::before { content: "H2"; color: #ff9f80; } /* h2 標題的提示 */
      h3::before { content: "H3"; color: #c0a47d; } /* h3 標題的提示 */
      h4::before { content: "H4"; color: #9fc089; } /* h4 標題的提示 */
      h5::before { content: "H5"; color: #b8a9db; } /* h5 標題的提示 */
      h6::before { content: "H6"; color: #a0b0d3; } /* h6 標題的提示 */
      h7::before { content: "H7"; color: #8cb3e1; } /* h7 標題的提示 */
      h8::before { content: "H8"; color: #74c2c3; } /* h8 標題的提示 */
      h9::before { content: "H9"; color: #66d9ab; } /* h9 標題的提示 */
  
      /* 設定段落的基本樣式 */
      p {
        margin: var(--paragraph-margin); /* 段落上下的邊距 */
        padding-left: 345px; /* 左側內邊距，可調整段落左移位置 */
        white-space: normal; /* 保持正常的空格處理 */
        text-align: justify; /* 使段落左右對齊 */
        hanging-punctuation: none; /* 禁止懸掛標點符號 */
      }
  
      /* 特殊情況下 p 標籤包含 code 時的樣式 */
      p:has(code) { padding-left: 0; } /* 如果 p 標籤包含 code，則不進行左移 */
  
      /* 設定粗體字的樣式 */
      strong { font-weight: bold; color: #ffd700; } /* 粗體字顏色設為黃色 */
  
      /* 設定 code 標籤的基本樣式 */
      code {
        font-size: 16px; /* code 文字大小 */
        color: var(--code-font-color); /* code 文字顏色 */
        background-color: var(--code-bg-color); /* code 背景顏色 */
        padding: 2px 4px; /* code 元素的內邊距 */
        border-radius: 3px; /* code 元素的邊框圓角 */
        position: relative; /* 設置相對定位，以便在 code 前後添加提示 */
      }
  
      /* 在 code 元素前後添加 【】符號 */
      code::before { content: "【"; } /* 在 <code> 前添加【符號 */
      code::after { content: "】"; } /* 在 <code> 後添加】符號 */
  
      /* 設定上標的樣式 */
      sup {
        position: relative; /* 設置相對定位 */
        left: 0; /* 上標文字左移位置 */
        top: -2px; /* 上標文字上移位置 */
        font-size: 12px; /* 上標文字大小 */
      }
  
      .split-text {
          display: inline-block; /* 使元素變為內聯區塊元素 */
          color: #00ffdd94; /*  文字顏色 */
          position: relative; /* 設置相對定位 */
          left: -2px; /* 上標文字左移位置 */
          top: -2px; /* 上標文字上移位置 */
          vertical-align: middle; /* 垂直對齊 */
          text-align: center; /* 文字居中 */
          line-height: 1. 2; /* 行高設置為1. 2，確保上下行之間有適當間距 */
          font-size: 10px; /* 上標文字大小 */
        }
  
      .split-text span {
          display: block; /* 每個 span 元素佔據獨立一行 */
          padding: 2px 8px; /* 在上下行之間添加少量內邊距，增強可讀性 */
        }
  
      .split-text span:first-child {
          padding-bottom: 2px; /* 上半部分的底部內邊距，確保上下行之間的空間 */
        }
  
      .split-text span:last-child {
          padding-top: 2px; /* 下半部分的頂部內邊距 */
        }
  
      /* 為特定段落設置特殊對齊效果 */
      .special-indent {
          position: relative; /* 設置相對定位 */
          text-indent: -21px !important; /* 將第一行的縮進調整為負值，讓「」符號超過原本的範圍 */
          margin-left: 18px !important; /* 整體段落向右移動，保證對齊效果 */
          line-height: 2. 0; /* 設置行高以提高可讀性 */
          white-space: pre-line; /* 保留換行符 */
        }
  
    </style>
  </head>


<h1 id="1-佛說無量壽經-卷上">1. 佛說無量壽經 卷上</h1>

<p>曹魏天竺三藏 康僧鎧 譯</p>

<p><code>序分</code></p>

<h2 id="1-序分">1. 序分</h2>

<p><code>證信序</code></p>

<h3 id="1-證信序">1. 證信序</h3>

<h4 id="1-六成就之前五成就">1. 六成就之前五成就</h4>

<p><code>聞成就 信成就 時成就 主成就 處成就</code></p>

<p>我聞如是：一時，佛住王舍城耆闍崛山中。</p>

<h4 id="2-六成就之第六成就">2. 六成就之第六成就</h4>

<p><code>眾成就</code></p>

<h5 id="1-聲聞眾">1. 聲聞眾</h5>

<p><code>聲聞眾</code></p>

<p>與大比丘眾萬二千人俱，一切大聖，神通已達。其名曰：<sup><font color="#00b050">1</font></sup>尊者了本際、<sup><font color="#00b050">2</font></sup>尊者正願、<sup><font color="#00b050">3</font></sup>尊者正語、<sup><font color="#00b050">4</font></sup>尊者大號、<sup><font color="#00b050">5</font></sup>尊者仁賢、<sup><font color="#00b050">6</font></sup>尊者離垢、<sup><font color="#00b050">7</font></sup>尊者名聞、<sup><font color="#00b050">8</font></sup>尊者善實、<sup><font color="#00b050">9</font></sup>尊者具足、<sup><font color="#00b050">10</font></sup>尊者牛王、<sup><font color="#00b050">11</font></sup>尊者優樓頻螺迦葉、<sup><font color="#00b050">12</font></sup>尊者伽耶迦葉、<sup><font color="#00b050">13</font></sup>尊者那提迦葉、<sup><font color="#00b050">14</font></sup>尊者摩訶迦葉、<sup><font color="#00b050">15</font></sup>尊者舍利弗、<sup><font color="#00b050">16</font></sup>尊者大目犍連、<sup><font color="#00b050">17</font></sup>尊者劫賓那、<sup><font color="#00b050">18</font></sup>尊者大住、<sup><font color="#00b050">19</font></sup>尊者大淨志、<sup><font color="#00b050">20</font></sup>尊者摩訶周那、<sup><font color="#00b050">21</font></sup>尊者滿願子、<sup><font color="#00b050">22</font></sup>尊者離障、<sup><font color="#00b050">23</font></sup>尊者流灌、<sup><font color="#00b050">24</font></sup>尊者堅伏、<sup><font color="#00b050">25</font></sup>尊者面王、<sup><font color="#00b050">26</font></sup>尊者異乘、<sup><font color="#00b050">27</font></sup>尊者仁性、<sup><font color="#00b050">28</font></sup>尊者嘉樂、<sup><font color="#00b050">29</font></sup>尊者善來、<sup><font color="#00b050">30</font></sup>尊者羅云、<sup><font color="#00b050">31</font></sup>尊者阿難。皆如斯等上首者也。</p>

<p><code>菩薩眾</code></p>

<h5 id="2-菩薩眾">2. 菩薩眾</h5>

<p><code>出家菩薩</code></p>

<p>又與大乘眾菩薩俱：普賢菩薩、妙德菩薩、慈氏菩薩等，此賢劫中一切菩薩。</p>

<p><code>在家菩薩</code><code>十六正士</code></p>

<p>又<sup><font color="#00b050">1</font></sup>賢護等十六正士：<sup><font color="#00b050">2</font></sup>善思議菩薩、<sup><font color="#00b050">3</font></sup>信慧菩薩、<sup><font color="#00b050">4</font></sup>空無菩薩、<sup><font color="#00b050">5</font></sup>神通華菩薩、<sup><font color="#00b050">6</font></sup>光英菩薩、<sup><font color="#00b050">7</font></sup>慧上菩薩、<sup><font color="#00b050">8</font></sup>智幢菩薩、<sup><font color="#00b050">9</font></sup>寂根菩薩、<sup><font color="#00b050">10</font></sup>願慧菩薩、<sup><font color="#00b050">11</font></sup>香象菩薩、<sup><font color="#00b050">12</font></sup>寶英菩薩、<sup><font color="#00b050">13</font></sup>中住菩薩、<sup><font color="#00b050">14</font></sup>制行菩薩、<sup><font color="#00b050">15</font></sup>解脫菩薩。</p>

<p><code>總讚</code></p>

<p>皆遵普賢大士之德。</p>

<p><code>因門之讚</code></p>

<p>具諸菩薩無量行願，安住一切功德之法，遊步十方，行權方便，</p>

<p><code>果門之讚</code></p>

<p>入佛法藏，究竟彼岸；於無量世界，現成等覺。</p>

<p><code>八相成道</code></p>

<p><code>一、處天相</code></p>

<p>處兜率天，弘宣正法。</p>

<p><code>二、下生相</code></p>

<p>捨彼天宮，降神母胎。</p>

<p><code>三、出生相</code></p>

<p>從右脇生，現行七步，光明顯耀，普照十方，無量佛土六種震動。舉聲自稱：「吾當於世，為無上尊。」釋梵奉侍，天人歸仰。</p>

<p><code>四、在家相</code></p>

<p>示現算計、文藝、射御，博綜道術，貫練群籍。遊於後園，講武試藝。現處宮中，色味之間。</p>

<p><code>五、出家相</code></p>

<p>見老病死，悟世非常。棄國財位，入山學道。服乘白馬、寶冠、瓔珞，遣之令還。捨珍妙衣，而著法服，剃除鬚髮，端坐樹下。勤苦六年，行如所應。</p>

<p><code>六、成道相</code></p>

<p>現五濁剎，隨順群生，示有塵垢，沐浴金流。天按樹枝，得攀出池。靈禽翼從，往詣道場。吉祥感徵，表章功祚。哀受施草，敷佛樹下，跏趺而坐。奮大光明，使魔知之。魔率官屬，而來逼試。制以智力，皆令降伏。得微妙法，成最正覺。</p>

<p><code>七、轉法輪相</code></p>

<p>釋梵祈勸，請轉法輪。以佛遊步，佛吼而吼。</p>

<p>扣法鼓，吹法螺，執法劍，建法幢，震法雷，曜法電，澍法雨，演法施。常以法音，覺諸世間。光明普照無量佛土，一切世界六種震動。總攝魔界，動魔宮殿。眾魔慴怖，莫不歸伏。摑裂邪網，消滅諸見；散諸塵勞，壞諸欲塹。嚴護法城，開闡法門；洗濯垢污，顯明清白。光融佛法，宣流正化。入國分衛，獲諸豐膳。</p>

<p>貯功德，示福田。欲宣法，現欣笑。</p>

<p>以諸法藥，救療三苦。顯現道意無量功德。授菩薩記，成等正覺。</p>

<p><code>八、涅槃相</code></p>

<p>示現滅度，拯濟無極。消除諸漏，植眾德本。具足功德，微妙難量。</p>

<p><code>遊諸佛國</code></p>

<p>遊諸佛國，普現道教。其所修行，清淨無穢。</p>

<p><code>神德譬說</code></p>

<p>譬如幻師，現眾異像，為男為女，無所不變；本學明了，在意所為。此諸菩薩，亦復如是。學一切法，貫綜縷練；所住安諦，靡不感化；無數佛土，皆悉普現；未曾慢恣，愍傷眾生：如是之法，一切具足。</p>

<p><code>重列諸德</code></p>

<p>菩薩經典，究暢要妙。名稱普至，導御十方。無量諸佛，咸共護念。佛所住者，皆已得住；大聖所立，而皆已立。如來道化，各能宣布。為諸菩薩，而作大師。以甚深禪慧，開導眾生。通諸法性，達眾生相，明了諸國。</p>

<p><code>自利之讚</code></p>

<p>供養諸佛，化現其身，猶如電光。善學無畏之網，曉了幻化之法。壞裂魔網，解諸纏縛。</p>

<p>超越聲聞、緣覺之地，得空、無相、無願三昧。善立方便，顯示三乘。於此化終，而現滅度。亦無所作，亦無所有，不起不滅，得平等法。具足成就無量總持、百千三昧。諸根智慧，廣普寂定。深入菩薩法藏，得佛華嚴三昧，宣揚演說一切經典。住深定門，悉睹現在無量諸佛，一念之頃無不周遍。</p>

<p><code>利他之讚</code></p>

<p>濟諸劇難，諸閑不閑。分別顯示真實之際，得諸如來辯才之智。入眾言音，開化一切。超過世間諸所有法，心常諦住度世之道，於一切萬物而隨意自在。</p>

<p><strong>為諸庶類，作不請之友；荷負群生，為之重擔。</strong>受持如來甚深法藏，護佛種性，常使不絕。</p>

<p>興大悲，愍眾生，演慈辯，授法眼，杜三趣，開善門。<strong>以不請之法，施諸黎庶。如純孝之子，愛敬父母。於諸眾生，視若自己。</strong>一切善本，皆度彼岸。悉獲諸佛無量功德，智慧聖明不可思議。</p>

<p><code>總結</code></p>

<p>如是之等菩薩大士，不可稱計，一時來會。</p>

<p><code>發起序</code></p>

<h3 id="2-發起序">2. 發起序</h3>

<p>爾時世尊，諸根悅豫，姿色清淨，光顏巍巍。</p>

<p><code>阿難請問</code></p>

<p>尊者阿難，承佛聖旨，即從座起，偏袒右肩，長跪合掌，而白佛言：「今日世尊，諸根悅豫，姿色清淨，光顏巍巍，如明鏡淨，影暢表裏。威容顯耀，超絕無量，未曾瞻睹殊妙如今。</p>

<p>唯然大聖，我心念言：</p>

<p><code>五德瑞現</code></p>

<p><sup><font color="#00b050">1</font></sup><strong>今日世尊，住奇特之法；</strong><br/><sup><font color="#00b050">2</font></sup><strong>今日世雄，住諸佛所住；</strong><br/><sup><font color="#00b050">3</font></sup><strong>今日世眼，住導師之行；</strong><br/><sup><font color="#00b050">4</font></sup><strong>今日世英，住最勝之道；</strong><br/><sup><font color="#00b050">5</font></sup><strong>今日天尊，行如來之德。</strong></p>

<p><code>佛佛相念</code></p>

<p>去、來、現在，佛佛相念，得無今佛念諸佛耶？何故威神光光乃爾？」</p>

<p><code>世尊反問</code></p>

<p>於是世尊告阿難曰：「云何阿難，諸天教汝來問佛耶？自以慧見問威顏乎？」</p>

<p>阿難白佛：「無有諸天來教我者，自以所見問斯義耳。」佛言：「善哉阿難，所問甚快！發深智慧，真妙辯才，愍念眾生，問斯慧義。</p>

<p><code>出世本懷</code></p>

<p><strong>如來以無盡大悲，矜哀三界，所以出興於世，光闡道教，欲拯濟群萌，惠以真實之利。</strong></p>

<p>無量億劫，難值難見；猶靈瑞華，時時乃出。今所問者，多所饒益，開化一切諸天人民。</p>

<p><code>佛身勝相 </code></p>

<p>阿難當知：如來正覺，其智難量，多所導御，慧見無礙，無能遏絕；以一餐之力，能住壽命億百千劫，無數無量，復過於此；諸根悅豫，不以毀損，姿色不變，光顏無異。所以者何？如來定慧究暢無極，於一切法而得自在。阿難諦聽，今為汝說。」</p>

<p>對曰：「唯然，願樂欲聞。」</p>

<p><code>正宗分</code></p>

<h2 id="2-正宗分">2. 正宗分</h2>

<p><code>彌陀分</code></p>

<h3 id="1-如來淨土之因">1. 如來淨土之因</h3>

<p><code>法藏願行</code></p>

<h4 id="1-發願">1. 發願</h4>

<h5 id="1-發願之緣">1. 發願之緣</h5>

<p><code>過去佛</code></p>

<p>佛告阿難：「乃往過去久遠無量不可思議無央數劫，<sup> <font color="#00b050">1</font> </sup>錠光如來興出於世，教化度脫無量眾生，皆令得道，乃取滅度。</p>

<p><code>五十三佛</code></p>

<p>次有如來名曰<sup> <font color="#00b050">2</font></sup>光遠，次名<sup> <font color="#00b050">3</font></sup>月光，次名<sup> <font color="#00b050">4</font></sup>栴檀香，次名<sup> <font color="#00b050">5</font></sup>善山王，次名<sup> <font color="#00b050">6</font></sup>須彌天冠，次名<sup> <font color="#00b050">7</font></sup>須彌等曜，次名<sup> <font color="#00b050">8</font></sup>月色，次名<sup> <font color="#00b050">9</font></sup>正念，次名<sup> <font color="#00b050">10</font></sup>離垢，次名<sup> <font color="#00b050">11</font></sup>無著，次名<sup> <font color="#00b050">12</font></sup>龍天，次名<sup> <font color="#00b050">13</font></sup>夜光，次名<sup> <font color="#00b050">14</font></sup>安明頂，次名<sup> <font color="#00b050">15</font></sup>不動地，次名<sup> <font color="#00b050">16</font></sup>琉璃妙華，次名<sup> <font color="#00b050">17</font></sup>琉璃金色，次名<sup> <font color="#00b050">18</font></sup>金藏，次名<sup> <font color="#00b050">19</font></sup>炎光，次名<sup> <font color="#00b050">20</font></sup>炎根，次名<sup> <font color="#00b050">21</font></sup>地種，次名<sup> <font color="#00b050">22</font></sup>月像，次名<sup> <font color="#00b050">23</font></sup>日音，次名<sup> <font color="#00b050">24</font></sup>解脫華，次名<sup> <font color="#00b050">25</font></sup>莊嚴光明，次名<sup> <font color="#00b050">26</font></sup>海覺神通，次名<sup> <font color="#00b050">27</font></sup>水光，次名<sup> <font color="#00b050">28</font></sup>大香，次名<sup> <font color="#00b050">29</font></sup>離塵垢，次名<sup> <font color="#00b050">30</font></sup>捨厭意，次名<sup> <font color="#00b050">31</font></sup>寶炎，次名<sup> <font color="#00b050">32</font></sup>妙頂，次名<sup> <font color="#00b050">33</font></sup>勇立，次名<sup> <font color="#00b050">34</font></sup>功德持慧，次名<sup> <font color="#00b050">35</font></sup>蔽日月光，次名<sup> <font color="#00b050">36</font></sup>日月琉璃光，次名<sup> <font color="#00b050">37</font></sup>無上琉璃光，次名<sup> <font color="#00b050">38</font></sup>最上首，次名<sup> <font color="#00b050">39</font></sup>菩提華，次名<sup> <font color="#00b050">40</font></sup>月明，次名<sup> <font color="#00b050">41</font></sup>日光，次名<sup> <font color="#00b050">42</font></sup>華色王，次名<sup> <font color="#00b050">43</font></sup>水月光，次名<sup> <font color="#00b050">44</font></sup>除癡冥，次名<sup> <font color="#00b050">45</font></sup>度蓋行，次名<sup> <font color="#00b050">46</font></sup>淨信，次名<sup> <font color="#00b050">47</font></sup>善宿，次名<sup> <font color="#00b050">48</font></sup>威神，次名<sup> <font color="#00b050">49</font></sup>法慧，次名<sup> <font color="#00b050">50</font></sup>鸞音，次名<sup> <font color="#00b050">51</font></sup>師子音，次名<sup> <font color="#00b050">52</font></sup>龍音，次名<sup> <font color="#00b050">53</font></sup>處世：如此諸佛，皆悉已過。</p>

<p><code>所值師佛</code></p>

<p>爾時次有佛，名世自在王<sup> <font color="#00b050">1</font></sup>如來、<sup> <font color="#00b050">2</font></sup>應供、<sup> <font color="#00b050">3</font></sup>等正覺、<sup> <font color="#00b050">4</font></sup>明行足、<sup> <font color="#00b050">5</font></sup>善逝、<sup> <font color="#00b050">6</font></sup>世間解、<sup> <font color="#00b050">7</font></sup>無上士、<sup> <font color="#00b050">8</font></sup>調御丈夫、<sup> <font color="#00b050">9</font></sup>天人師、<sup> <font color="#00b050">10</font></sup>佛、世尊。</p>

<h5 id="2-發心總願">2. 發心總願</h5>

<p><code>法藏發心過程</code></p>

<p>時有國王，聞佛說法，心懷悅豫，尋發無上正真道意。棄國捐王，行作沙門，號曰法藏。高才勇哲，與世超異。詣世自在王如來所，稽首佛足，右繞三匝，長跪合掌，以頌讚曰：</p>

<p><code>讚佛偈</code></p>

<p><code>讚佛</code></p>

<p>光顏巍巍，威神無極，如是炎明，無與等者。<br />日月摩尼，珠光燄耀，皆悉隱蔽，猶如聚墨。<br />如來顏容，超世無倫。正覺大音，響流十方。<br />戒聞精進，三昧智慧，威德無侶，殊勝稀有。<br />深諦善念，諸佛法海，窮深盡奧，究其涯底。<br />無明欲怒，世尊永無。人雄師子，神德無量。<br />功勳廣大，智慧深妙，光明威相，震動大千。</p>

<p><code>法藏志願</code></p>

<p>願我作佛，齊聖法王，過度生死，靡不解脫。<br />布施調意，戒忍精進，如是三昧，智慧為上。<br /><strong >吾誓得佛，普行此願，一切恐懼，為作大安。</strong><br />假令有佛，百千億萬，無量大聖，數如恆沙。<br />供養一切，斯等諸佛，不如求道，堅正不卻。</p>

<p><code>佛身</code></p>

<p>譬如恆沙，諸佛世界，復不可計，無數剎土。<br />光明悉照，遍此諸國，如是精進，威神難量。</p>

<p><code>佛土</code><code>聖眾</code></p>

<p><strong>令我作佛，國土第一，其眾奇妙，道場超絕。</strong><br /><strong>國如泥洹，而無等雙。我當愍哀，度脫一切。</strong></p>

<p><code>十方來生</code></p>

<p><strong>十方來生，心悅清淨，已至我國，快樂安穩。</strong></p>

<p><code>請證</code></p>

<p>幸佛明信，是我真證，發願於彼，力精所欲。<br />十方世尊，智慧無礙，常令此尊，知我心行。</p>

<p><code>立誓</code></p>

<p>假使身止，諸苦毒中，我行精進，忍終不悔。」</p>

<h5 id="3-選擇別願">3. 選擇別願</h5>

<h6 id="1-選擇">1. 選擇</h6>

<p><code>選擇攝取</code></p>

<p>佛告阿難：「法藏比丘說此頌已，而白佛言：『唯然世尊，我發無上正覺之心，</p>

<p><code>請教</code></p>

<p>願佛為我廣宣經法。我當修行，攝取佛國清淨莊嚴無量妙土。<strong>令我於世速成正覺，拔諸生死勤苦之本。</strong>』」</p>

<p><code>汝自當知</code></p>

<p>佛告阿難：「時世自在王佛語法藏比丘：『如所修行莊嚴佛土，汝自當知。』</p>

<p><code>重請</code></p>

<p>比丘白佛：『斯義弘深，非我境界。唯願世尊，廣為敷演諸佛如來淨土之行，我聞此已，當如說修行，成滿所願。』</p>

<p><code>師教</code></p>

<p>爾時，世自在王佛知其高明，志願深廣，即為法藏比丘而說經言：『譬如大海，一人斗量，經歷劫數，尚可窮底，得其妙寶。人有至心精進，求道不止，會當剋果，何願不得？』</p>

<p><code>睹見諸土</code></p>

<p>於是世自在王佛，即為廣說二百一十億諸佛剎土，天人之善惡，國土之粗妙，應其心願，悉現與之。</p>

<p><code>超發勝願</code></p>

<p>時彼比丘聞佛所說嚴淨國土，皆悉睹見，<strong>超發無上殊勝之願。</strong>其心寂靜，志無所著，一切世間無能及者。</p>

<p><code>五劫思惟</code></p>

<p>具足五劫，思惟攝取莊嚴佛國清淨之行。」</p>

<p><code>師佛壽命</code></p>

<p>阿難白佛：「彼佛國土，壽量幾何？」 佛言：「其佛壽命，四十二劫。</p>

<p><code>說願威儀</code></p>

<p>時法藏比丘，攝取二百一十億諸佛妙土清淨之行。如是修已，詣彼佛所，稽首禮足，遶佛三匝，合掌而住，白佛言：『世尊，我已攝取莊嚴佛土清淨之行。』</p>

<p><code>師佛勸說</code></p>

<p>佛告比丘：『汝今可說，宜知是時，發起悅可一切大眾。菩薩聞已，修行此法，緣致滿足無量大願。』</p>

<p>比丘白佛：『唯垂聽察！如我所願，當具說之：</p>

<p><code>四十八願</code></p>

<h6 id="2-別願">2. 別願</h6>

<p><code>第一</code><code>無三惡趣願</code></p>

<p><sup> <font color="#00b050">1</font></sup>設我得佛，國有地獄、餓鬼、畜生者，不取正覺。</p>

<p><code>第二</code><code>不更惡趣願</code></p>

<p><sup> <font color="#00b050">2</font></sup>設我得佛，國中天人，壽終之後，復更三惡道者，不取正覺。</p>

<p><code>第三</code><code>悉皆金色願</code></p>

<p><sup> <font color="#00b050">3</font></sup>設我得佛，國中天人，不悉真金色者，不取正覺。</p>

<p><code>第四</code><code>無有好醜願</code></p>

<p><sup> <font color="#00b050">4</font></sup>設我得佛，國中天人，形色不同，有好醜者，不取正覺。</p>

<p><code>第五</code><code>宿命智通願</code></p>

<p><sup> <font color="#00b050">5</font></sup>設我得佛，國中天人，不識宿命，下至知百千億那由他諸劫事者，不取正覺。</p>

<p><code>第六</code><code>天眼智通願</code></p>

<p><sup> <font color="#00b050">6</font></sup>設我得佛，國中天人，不得天眼，下至見百千億那由他諸佛國者，不取正覺。</p>

<p><code>第七</code><code>天耳智通願</code></p>

<p><sup> <font color="#00b050">7</font></sup>設我得佛，國中天人，不得天耳，下至聞百千億那由他諸佛所說不悉受持者，不取正覺。</p>

<p><code>第八</code><code>他心智通願</code></p>

<p><sup> <font color="#00b050">8</font></sup>設我得佛，國中天人，不得見他心智，下至知百千億那由他諸佛國中眾生心念者，不取正覺。</p>

<p><code>第九</code><code>神足智通願</code></p>

<p><sup> <font color="#00b050">9</font></sup>設我得佛，國中天人，不得神足，於一念頃，下至不能超過百千億那由他諸佛國者，不取正覺。</p>

<p><code>第十</code><code>漏盡智通願</code></p>

<p><sup> <font color="#00b050">10</font></sup>設我得佛，國中天人，若起想念貪計身者，不取正覺。</p>

<p><code>第十一</code><code>必至滅度願</code></p>

<p><sup> <font color="#00b050">11</font></sup><strong>設我得佛，國中天人，不住定聚，必至滅度者，不取正覺。</strong></p>

<p><code>第十二</code><code>光明無量願</code></p>

<p><sup> <font color="#00b050">12</font></sup><strong >設我得佛，光明有限量，下至不照百千億那由他諸佛國者，不取正覺。</strong></p>

<p><code>第十三</code><code>壽命無量願</code></p>

<p><sup> <font color="#00b050">13</font></sup><strong>設我得佛，壽命有限量，下至百千億那由他劫者，不取正覺。</strong></p>

<p><code>第十四</code><code>聲聞無數願</code></p>

<p><sup> <font color="#00b050">14</font></sup>設我得佛，國中聲聞，有能計量，乃至三千大千世界眾生，悉成緣覺，於百千劫悉共計校，知其數者，不取正覺。</p>

<p><code>第十五</code><code>眷屬長壽願</code></p>

<p><sup> <font color="#00b050">15</font></sup>設我得佛，國中天人，壽命無能限量。除其本願，修短自在。若不爾者，不取正覺。</p>

<p><code>第十六</code><code>不聞惡名願</code></p>

<p><sup> <font color="#00b050">16</font></sup>設我得佛，國中天人，乃至聞有不善名者，不取正覺。</p>

<p><code>第十七</code><code>諸佛稱揚願</code></p>

<p><sup> <font color="#00b050">17</font></sup><strong>設我得佛，十方世界無量諸佛，不悉咨嗟稱我名者，不取正覺。</strong></p>

<p><code>第十八</code><code>念佛往生願</code></p>

<p><sup> <font color="#00b050">18</font></sup><strong >設我得佛，十方眾生，至心信樂，欲生我國，乃至十念，若不生者，不取正覺；唯除五逆，誹謗正法。</strong></p>

<p><code>第十九</code><code>臨終來迎願</code></p>

<p><sup> <font color="#00b050">19</font></sup>設我得佛，十方眾生，發菩提心，修諸功德，至心發願，欲生我國，臨壽終時，假令不與大眾圍繞現其人前者，不取正覺。</p>

<p><code>第二十</code><code>繫念果遂願</code></p>

<p><sup> <font color="#00b050">20</font></sup>設我得佛，十方眾生，聞我名號，繫念我國，植諸德本，至心迴向，欲生我國，不果遂者，不取正覺。</p>

<p><code>第二十一</code><code>三十二相願</code></p>

<p><sup> <font color="#00b050">21</font></sup>設我得佛，國中天人，不悉成滿三十二大人相者，不取正覺。</p>

<p><code>第二十二</code><code>一生補處願</code></p>

<p><sup> <font color="#00b050">22</font></sup><strong >設我得佛，他方佛土諸菩薩眾來生我國，究竟必至一生補處；除其本願自在所化，為眾生故被弘誓鎧，積累德本度脫一切，遊諸佛國修菩薩行，供養十方諸佛如來，開化恆沙無量眾生，使立無上正真之道。超出常倫諸地之行，現前修習普賢之德。若不爾者，不取正覺。</strong></p>

<p><code>第二十三</code><code>供養諸佛願</code></p>

<p><sup> <font color="#00b050">23</font></sup>設我得佛，國中菩薩，承佛神力，一食之頃，不能遍至無數無量億那由他諸佛國者，不取正覺。</p>

<p><code>第二十四</code><code>供具如意願</code></p>

<p><sup> <font color="#00b050">24</font></sup>設我得佛，國中菩薩，在諸佛前現其德本，諸所求欲供養之具若不如意者，不取正覺。</p>

<p><code>第二十五</code><code>說法如佛願</code></p>

<p><sup> <font color="#00b050">25</font></sup>設我得佛，國中菩薩不能演說一切智者，不取正覺。</p>

<p><code>第二十六</code><code>得那羅延願</code></p>

<p><sup> <font color="#00b050">26</font></sup>設我得佛，國中菩薩不得金剛那羅延身者，不取正覺。</p>

<p><code>第二十七</code><code>萬物嚴淨願</code></p>

<p><sup> <font color="#00b050">27</font></sup>設我得佛，國中天人、一切萬物，嚴淨光麗，形色殊特，窮微極妙，無能稱量。其諸眾生，乃至逮得天眼，有能明了辨其名數者，不取正覺。</p>

<p><code>第二十八</code><code>見道場樹願</code></p>

<p><sup> <font color="#00b050">28</font></sup>設我得佛，國中菩薩，乃至少功德者，不能知見其道場樹無量光色、高四百萬里者，不取正覺。</p>

<p><code>第二十九</code><code>得辯才智願</code></p>

<p><sup> <font color="#00b050">29</font></sup>設我得佛，國中菩薩，若受讀經法，諷誦，持說，而不得辯才智慧者，不取正覺。</p>

<p><code>第三十</code><code>智慧無窮願</code></p>

<p><sup> <font color="#00b050">30</font></sup>設我得佛，國中菩薩智慧辯才若可限量者，不取正覺。</p>

<p><code>第三十一</code><code>國土清淨願</code></p>

<p><sup> <font color="#00b050">31</font></sup>設我得佛，國土清淨，皆悉照見十方一切無量無數不可思議諸佛世界，猶如明鏡睹其面像。若不爾者，不取正覺。</p>

<p><code>第三十二</code><code>寶香合成願</code></p>

<p><sup> <font color="#00b050">32</font></sup>設我得佛，自地以上，至於虛空，宮殿、樓觀、池流、華樹，國土所有一切萬物，皆以無量雜寶、百千種香而共合成，嚴飾奇妙，超諸天人。其香普熏十方世界，菩薩聞者皆修佛行。若不爾者，不取正覺。</p>

<p><code>第三十三</code><code>觸光柔軟願</code></p>

<p><sup> <font color="#00b050">33</font></sup>設我得佛，十方無量不可思議諸佛世界眾生之類，蒙我光明觸其身者，身心柔軟，超過天人。若不爾者，不取正覺。</p>

<p><code>第三十四</code><code>聞名得忍願</code></p>

<p><sup> <font color="#00b050">34</font></sup>設我得佛，十方無量不可思議諸佛世界眾生之類，聞我名字，不得菩薩無生法忍、諸深總持者，不取正覺。</p>

<p><code>第三十五</code><code>女人成佛願</code></p>

<p><sup> <font color="#00b050">35</font></sup>設我得佛，十方無量不可思議諸佛世界，其有女人聞我名字，歡喜信樂，發菩提心，厭惡女身，壽終之後復為女像者，不取正覺。</p>

<p><code>第三十六</code><code>常修梵行願</code></p>

<p><sup> <font color="#00b050">36</font></sup>設我得佛，十方無量不可思議諸佛世界諸菩薩眾，聞我名字，壽終之後常修梵行，至成佛道。若不爾者，不取正覺。</p>

<p><code>第三十七</code><code>人天致敬願</code></p>

<p><sup> <font color="#00b050">37</font></sup>設我得佛，十方無量不可思議諸佛世界諸天人民，聞我名字，五體投地，稽首作禮，歡喜信樂，修菩薩行，諸天世人莫不致敬。若不爾者，不取正覺。</p>

<p><code>第三十八</code><code>衣服隨念願</code></p>

<p><sup> <font color="#00b050">38</font></sup>設我得佛，國中天人，欲得衣服，隨念即至，如佛所讚應法妙服自然在身，有求裁縫、擣染、浣濯者，不取正覺。</p>

<p><code>第三十九</code><code>受樂無染願</code></p>

<p><sup> <font color="#00b050">39</font></sup>設我得佛，國中天人所受快樂不如漏盡比丘者，不取正覺。</p>

<p><code>第四十</code><code>照見諸土願</code></p>

<p><sup> <font color="#00b050">40</font></sup>設我得佛，國中菩薩，隨意欲見十方無量嚴淨佛土，應時如願，於寶樹中皆悉照見，猶如明鏡睹其面像。若不爾者，不取正覺。</p>

<p><code>第四十一</code><code>具足諸根願</code></p>

<p><sup> <font color="#00b050">41</font></sup>設我得佛，他方國土諸菩薩眾，聞我名字，至於得佛，諸根缺陋不具足者，不取正覺。</p>

<p><code>第四十二</code><code>住定供養願</code></p>

<p><sup> <font color="#00b050">42</font></sup>設我得佛，他方國土諸菩薩眾，聞我名字，皆悉逮得清淨解脫三昧。住是三昧，一發意頃，供養無量不可思議諸佛世尊，而不失定意。若不爾者，不取正覺。</p>

<p><code>第四十三</code><code>生尊貴家願</code></p>

<p><sup> <font color="#00b050">43</font></sup>設我得佛，他方國土諸菩薩眾，聞我名字，壽終之後生尊貴家。若不爾者，不取正覺。</p>

<p><code>第四十四</code><code>具足德本願</code></p>

<p><sup> <font color="#00b050">44</font></sup>設我得佛，他方國土諸菩薩眾，聞我名字，歡喜踴躍，修菩薩行，具足德本。若不爾者，不取正覺。</p>

<p><code>第四十五</code><code>住定見佛願</code></p>

<p><sup> <font color="#00b050">45</font></sup>設我得佛，他方國土諸菩薩眾，聞我名字，皆悉逮得普等三昧。住是三昧，至於成佛，常見無量不可思議一切諸佛。若不爾者，不取正覺。</p>

<p><code>第四十六</code><code>隨意聞法願</code></p>

<p><sup> <font color="#00b050">46</font></sup>設我得佛，國中菩薩，隨其志願，所欲聞法，自然得聞。若不爾者，不取正覺。</p>

<p><code>第四十七</code><code>得不退轉願</code></p>

<p><sup> <font color="#00b050">47</font></sup>設我得佛，他方國土諸菩薩眾，聞我名字，不即得至不退轉者，不取正覺。</p>

<p><code>第四十八</code><code>得三法忍願 </code></p>

<p><sup> <font color="#00b050">48</font></sup>設我得佛，他方國土諸菩薩眾，聞我名字，不即得至第一忍，第二、第三法忍，於諸佛法不能即得不退轉者，不取正覺。</p>

<p><code>重誓偈</code></p>

<h6 id="3-重誓">3. 重誓</h6>

<p><code>生起</code></p>

<p>佛告阿難：「爾時法藏比丘說此願已，以偈頌曰：</p>

<p><code>三誓</code></p>

<p><sup><font color="#00b050">1</font></sup><strong>我建超世願，必至無上道，斯願不滿足，誓不成等覺。</strong><br /><sup><font color="#00b050">2</font></sup><strong>我於無量劫，不為大施主，普濟諸貧苦，誓不成等覺。</strong><br /><sup><font color="#00b050">3</font></sup><strong>我至成佛道，名聲超十方，究竟有不聞，誓不成等覺。</strong></p>

<p><code>果德</code></p>

<p>離欲深正念，淨慧修梵行，志求無上尊，為諸天人師。<br />神力演大光，普照無際土，消除三垢冥，明濟眾厄難。<br />開彼智慧眼，滅此昏盲闇，閉塞諸惡道，通達善趣門。<br />功祚成滿足，威曜朗十方，日月戢重暉，天光隱不現。<br /><strong>為眾開法藏，廣施功德寶，常於大眾中，說法師子吼。</strong><br />供養一切佛，具足眾德本，願慧悉成滿，得為三界雄。<br />如佛無礙智，通達靡不照，願我功德力，等此最勝尊。</p>

<p><code>請求現瑞</code></p>

<p>斯願若剋果，大千應感動，虛空諸天神，當雨珍妙華。」</p>

<p><code>現瑞證誠</code></p>

<p>佛語阿難：「法藏比丘說此頌已，應時普地六種震動，天雨妙華以散其上，自然音樂空中讚言：『決定必成，無上正覺！』</p>

<p>於是法藏比丘具足修滿如是大願，誠諦不虛，超出世間，深樂寂滅。</p>

<h4 id="2-修行">2. 修行</h4>

<p><code>勝行段</code></p>

<h5 id="1-勝行">1. 勝行</h5>

<p><code>總述</code></p>

<p>阿難，法藏比丘於其佛所，諸天、魔、梵、龍神八部大眾之中，發斯弘誓，建此願已，一向專志莊嚴妙土。所修佛國，開廓廣大，超勝獨妙，建立常然，無衰無變。</p>

<p><code>兆載修行</code></p>

<p><strong>於不可思議兆載永劫，積植菩薩無量德行。</strong></p>

<p><code>意業之行</code></p>

<p>不生欲覺、瞋覺、害覺，不起欲想、瞋想、害想，不著色、聲、香、味、觸、法。忍力成就，不計眾苦。少欲知足，無染恚癡。三昧常寂，智慧無礙。無有虛偽諂曲之心。和顏愛語，先意承問。勇猛精進，志願無倦。<strong>專求清白之法，以惠利群生。</strong></p>

<p><code>身業之行</code></p>

<p>恭敬三寶，奉事師長。 <strong>以大莊嚴具足眾行，令諸眾生功德成就。</strong></p>

<p>住空、無相、無願之法，無作，無起，觀法如化。</p>

<p><code>口業之行</code></p>

<p>遠離粗言自害害彼、彼此俱害，<br />修習善語自利利人、人我兼利。</p>

<p><code>自行化他</code></p>

<p>棄國捐王，絕去財色。自行六波羅蜜，教人令行。無央數劫，積功累德。</p>

<p><code>勝果段</code></p>

<h5 id="2-勝果">2. 勝果</h5>

<p><code>總述</code></p>

<p>隨其生處，在意所欲，無量寶藏自然發應。教化安立無數眾生，住於無上正真之道。</p>

<p><code>勝生</code></p>

<p>或為長者、居士、豪姓、尊貴，或為剎利國君、轉輪聖帝，或為六欲天主乃至梵王，常以四事供養恭敬一切諸佛：如是功德，不可稱說。</p>

<p><code>勝身</code></p>

<p>口氣香潔，如優缽羅華；身諸毛孔出栴檀香，其香普熏無量世界；容色端正，相好殊妙；其手常出無盡之寶，衣服、飲食、珍妙華香、繒蓋、幢幡、莊嚴之具：如是等事，超諸天人，於一切法，而得自在。」</p>

<h3 id="2-如來淨土之果">2. 如來淨土之果</h3>

<h4 id="1-略說">1. 略說</h4>

<p><code>彌陀成佛相</code></p>

<p>阿難白佛：「法藏菩薩為已成佛而取滅度，為未成佛，為今現在？」</p>

<p><code>彌陀成佛</code></p>

<p>佛告阿難：「法藏菩薩今已成佛，現在西方，去此十萬億剎。</p>

<p><code>成道時處</code></p>

<p>其佛世界，名曰安樂。」</p>

<p>阿難又問：「其佛成道以來，為經幾時？」</p>

<p><code>成道久近</code></p>

<p>佛言：「成佛以來，凡歷十劫。</p>

<p><code>佛土勝相</code><code>第三十二願成就</code></p>

<p>其佛國土，自然七寶—金、銀、琉璃、珊瑚、琥珀、硨磲、瑪瑙，合成為地，恢廓曠蕩，不可限極。悉相雜廁，轉相間入，光赫煜爍，微妙奇麗，清淨莊嚴，超踰十方一切世界，眾寶中精，其寶猶如第六天寶。又其國土，無須彌山及金剛圍、一切諸山，亦無大海、小海、溪渠、井谷；佛神力故，欲見則見。</p>

<p><code>第一願成就</code></p>

<p>亦無地獄、餓鬼、畜生諸難之趣。亦無四時春秋冬夏，不寒不熱，常和調適。」</p>

<p><code>諸天所依</code></p>

<p>爾時阿難白佛言：「世尊，若彼國土無須彌山，其四天王及忉利天依何而住？」</p>

<p>佛語阿難：「第三炎天乃至色究竟天，皆依何住？」</p>

<p>阿難白佛：「行業果報不可思議。」</p>

<p>佛語阿難：「行業果報不可思議，諸佛世界亦不可思議。其諸眾生功德善力，住行業之地，故能爾耳。」</p>

<p>阿難白佛：「我不疑此法，但為將來眾生，欲除其疑惑，故問斯義。」</p>

<p><code>攝法身</code></p>

<h4 id="2-廣說">2. 廣說</h4>

<p><code>光明體德</code></p>

<h5 id="1-佛身之光明">1. 佛身之光明</h5>

<p><code>第十二願成就</code><code>光明無量</code></p>

<p>佛告阿難：「 <strong>無量壽佛，威神光明最尊第一，諸佛光明所不能及。</strong></p>

<p>或照百佛世界，或千佛世界，取要言之，乃照東方恆沙佛剎；南西北方四維上下亦復如是。或有佛光照於七尺，或一由旬、二三四五由旬，如是轉倍，乃至照一佛剎。</p>

<p><code>十二光佛名</code></p>

<p><strong>是故無量壽佛，號 <sup> <font color="#00b050">1</font> </sup> 無量光佛、 <sup> <font color="#00b050">2</font> </sup> 無邊光佛、 <sup> <font color="#00b050">3</font> </sup> 無礙光佛、 <sup> <font color="#00b050">4</font> </sup> 無對光佛、 <sup> <font color="#00b050">5</font> </sup> 炎王光佛、 <sup> <font color="#00b050">6</font> </sup> 清淨光佛、 <sup> <font color="#00b050">7</font> </sup> 歡喜光佛、 <sup> <font color="#00b050">8</font> </sup> 智慧光佛、 <sup> <font color="#00b050">9</font> </sup> 不斷光佛、 <sup> <font color="#00b050">10</font> </sup> 難思光佛、 <sup> <font color="#00b050">11</font> </sup> 無稱光佛、 <sup> <font color="#00b050">12</font> </sup> 超日月光佛。</strong></p>

<p><code>光明用德</code></p>

<p>其有眾生遇斯光者，三垢消滅，身意柔軟，歡喜踴躍，善心生焉。</p>

<p><code>第三十三願成就</code></p>

<p>若在三塗極苦之處，見此光明，皆得休息，無復苦惱。壽終之後，皆蒙解脫。</p>

<p><code>諸聖讚歎之德</code></p>

<p>無量壽佛，光明顯赫，照曜十方，諸佛國土莫不聞焉。不但我今稱其光明，一切諸佛、聲聞、緣覺、諸菩薩眾咸共歎譽，亦復如是。</p>

<p>若有眾生，聞其光明威神功德，日夜稱說，至心不斷，隨意所願，得生其國。為諸菩薩、聲聞之眾所共歎譽，稱其功德。至其最後得佛道時，普為十方諸佛菩薩歎其光明，亦如今也。」</p>

<p><code>第十二願成就</code></p>

<p>佛言：「我說無量壽佛，光明威神巍巍殊妙，晝夜一劫尚未能盡。」</p>

<h5 id="2-佛身之壽命">2. 佛身之壽命</h5>

<p><code>第十三願成就</code><code>壽命無量</code></p>

<p>佛語阿難：「又，無量壽佛壽命長久，不可稱計，汝寧知乎？假使十方世界無量眾生皆得人身，悉令成就聲聞、緣覺，都共集會，禪思一心，竭其智力，於百千萬劫悉共推算，計其壽命長遠之數，不能窮盡，知其限極。</p>

<h5 id="3-大眾之功德">3. 大眾之功德</h5>

<p><code>第十五願成就</code><code>眷屬長壽</code></p>

<p>聲聞、菩薩、天人之眾，壽命長短亦復如是，非算數譬喻所能知也。</p>

<p><code>聖眾無量</code><code>第十四、二十六願成就</code></p>

<p>又，聲聞、菩薩，其數難量，不可稱說；神智洞達，威力自在，能於掌中持一切世界。」</p>

<p><code>第十四願成就</code></p>

<p>佛語阿難：「彼佛初會聲聞眾數不可稱計，菩薩亦然。如大目犍連百千萬億無量無數，於阿僧祇那由他劫，乃至滅度，悉共計校，不能究了多少之數。譬如大海，深廣無量。假使有人，析其一毛以為百分，以一分毛沾取一滴，於意云何？其所滴者，於彼大海，何所為多？」</p>

<p>阿難白佛：「彼所滴水，比於大海多少之量，非巧曆算數、言辭譬類所能知也。」</p>

<p>佛語阿難：「如目連等，於百千萬億那由他劫，計彼初會聲聞、菩薩，所知數者猶如一滴，其所不知如大海水。</p>

<h5 id="4-寶樹之莊嚴">4. 寶樹之莊嚴</h5>

<p><code>攝淨土</code></p>

<p><code>寶樹莊嚴</code><code>第三十二願成就</code></p>

<p>又其國土，七寶諸樹周滿世界。金樹、銀樹、琉璃樹、玻璃樹、珊瑚樹、瑪瑙樹、硨磲樹。</p>

<p>或有二寶、三寶，乃至七寶，轉共合成。<br />或有金樹，銀葉華果。或有銀樹，金葉華果。<br />或琉璃樹，玻璃為葉，華果亦然。<br />或水精樹，琉璃為葉，華果亦然。<br />或珊瑚樹，瑪瑙為葉，華果亦然。<br />或瑪瑙樹，琉璃為葉<br />華果亦然。或硨磲樹，眾寶為葉，華果亦然。</p>

<p>或有寶樹，紫金為本，白銀為莖，琉璃為枝，水精為條，珊瑚為葉，瑪瑙為華，硨磲為實。<br />或有寶樹，白銀為本，琉璃為莖，水精為枝，珊瑚為條，瑪瑙為葉，硨磲為華，紫金為實。<br />或有寶樹，琉璃為本，水精為莖，珊瑚為枝，瑪瑙為條，硨磲為葉，紫金為華，白銀為實。<br />或有寶樹，水精為本，珊瑚為莖，瑪瑙為枝，硨磲為條，紫金為葉，白銀為華，琉璃為實。<br />或有寶樹，珊瑚為本，瑪瑙為莖，硨磲為枝，紫金為條，白銀為葉，琉璃為華，水精為實。<br />或有寶樹，瑪瑙為本，硨磲為莖，紫金為枝，白銀為條，琉璃為葉，水精為華，珊瑚為實。<br />或有寶樹，硨磲為本，紫金為莖，白銀為枝，琉璃為條，水精為葉，珊瑚為華，瑪瑙為實。</p>

<p>行行相值，莖莖相望；枝枝相準，葉葉相向；華華相順，實實相當。</p>

<p>榮色光曜，不可勝視。清風時發，出五音聲，微妙宮商，自然相和。</p>

<p><code>道場樹</code></p>

<h5 id="5-道樹之靈德">5. 道樹之靈德</h5>

<p><code>第二十八願成就</code></p>

<p>又，無量壽佛，其道場樹高四百萬里，其本周圍五千由旬，枝葉四布二十萬里，一切眾寶自然合成，以月光摩尼持海輪寶––眾寶之王而莊嚴之。周匝條間，垂寶瓔珞，百千萬色，種種異變，無量光炎，照曜無極，珍妙寶網，羅覆其上。一切莊嚴，隨應而現。</p>

<p>微風徐動，吹諸寶樹，演出無量妙法音聲。其聲流布，遍諸佛國。</p>

<p><code>第四十七願成就</code></p>

<p>聞其音者，得深法忍，住不退轉，至成佛道，耳根清徹，不遭苦患。</p>

<p><code>第四十一願成就</code></p>

<p>目睹其色，鼻知其香，口嚐其味，身觸其光，心以法緣，皆得甚深法忍，住不退轉，至成佛道，六根清徹，無諸惱患。</p>

<p><code>第四十八願成就</code></p>

<p>阿難，若彼國土天人，見此樹者，得三法忍：</p>

<p><code>三法忍</code></p>

<p>一者音響忍； 二者柔順忍； 三者無生法忍。</p>

<p><code>六故</code></p>

<p><strong>此皆無量壽佛威神力故，本願力故，滿足願故，明了願故，堅固願故，究竟願故。</strong>」</p>

<h5 id="6-音樂之殊妙">6. 音樂之殊妙</h5>

<p><code>音樂莊嚴</code></p>

<p>佛告阿難：「世間帝王，有百千音樂。自轉輪聖王乃至第六天上，伎樂音聲展轉相勝千億萬倍。第六天上萬種樂音，不如無量壽國諸七寶樹一種音聲千億倍也。亦有自然萬種伎樂。又其樂聲，無非法音，清暢哀亮，微妙和雅，十方世界音聲之中最為第一。</p>

<p><code>寶樓莊嚴</code></p>

<h5 id="7-堂舍之偉觀">7. 堂舍之偉觀</h5>

<p><code>第三十二願成就</code></p>

<p>其講堂、精舍、宮殿、樓觀，皆七寶莊嚴，自然化成。復以真珠、明月摩尼眾寶以為交絡，覆蓋其上。</p>

<h5 id="8-寶池之奇德">8. 寶池之奇德</h5>

<p><code>寶池莊嚴</code></p>

<p>內外左右，有諸浴池，或十由旬，或二十、三十，乃至百千由旬，縱廣深淺，皆各一等。八功德水，湛然盈滿，清淨香潔，味如甘露。黃金池者，底白銀沙。白銀池者，底黃金沙。水精池者，底琉璃沙。琉璃池者，底水精沙。珊瑚池者，底琥珀沙。琥珀池者，底珊瑚沙。硨磲池者，底瑪瑙沙。瑪瑙池者，底硨磲沙。白玉池者，底紫金沙。紫金池者，底白玉沙。或有二寶、三寶，乃至七寶，轉共合成。<br />其池岸上，有栴檀樹，華葉垂布，香氣普熏。天優缽羅華、缽曇摩華、拘牟頭華、芬陀利華，雜色光茂，彌覆水上。</p>

<p><code>水之不思議</code></p>

<p>彼諸菩薩及聲聞眾，若入寶池，意欲令水沒足，水即沒足；欲令至膝，即至於膝；欲令至腰，水即至腰；欲令至頸，水即至頸；欲令灌身，自然灌身；欲令還復，水輒還復。調和冷暖，自然隨意，開神悅體，蕩除心垢。清明澄潔，淨若無形，寶沙映徹，無深不照。微瀾迴流，轉相灌注，安詳徐逝，不遲不疾。</p>

<p><code>水作佛事</code><code>第四十六願成就</code></p>

<p>波揚無量自然妙聲，隨其所應，莫不聞者。或聞佛聲，或聞法聲，或聞僧聲；或寂靜聲、空無我聲、大慈悲聲、波羅蜜聲；或十力、無畏、不共法聲，諸通慧聲、無所作聲、不起滅聲、無生忍聲，乃至甘露灌頂眾妙法聲：如是等聲，稱其所聞，歡喜無量。隨順清淨、離欲、寂滅、真實之義，隨順三寶、力、無所畏、不共之法，隨順通慧菩薩、聲聞所行之道。</p>

<p><code>第十六願成就</code></p>

<p>無有三塗苦難之名，但有自然快樂之音，是故其國名曰安樂。</p>

<h5 id="9-聖者之果報">9. 聖者之果報</h5>

<p><code>依正雙歎</code></p>

<p>阿難，彼佛國土諸往生者，具足如是清淨色身、諸妙音聲、神通功德。</p>

<p><code>第二十七、三十八願成就</code></p>

<p>所處宮殿、衣服、飲食、眾妙華香、莊嚴之具，猶第六天自然之物。</p>

<p><code>飯食自然</code></p>

<p>若欲食時，七寶缽器自然在前：金、銀、琉璃、硨磲、瑪瑙、珊瑚、琥珀、明月、真珠，如是諸缽，隨意而至。百味飲食，自然盈滿。雖有此食，實無食者，但見色聞香，意以為食，自然飽足。身心柔軟，無所味著。事已化去，時至復現。</p>

<p><code>聖眾果德</code><code>第十一願成就</code></p>

<p><strong>彼佛國土，清淨安穩，微妙快樂，次於無為泥洹之道。</strong></p>

<p><code>正報殊勝</code><code>第三、四願成就</code></p>

<p><strong>其諸聲聞、菩薩、天人，智慧高明，神通洞達，咸同一類，形無異狀；</strong><strong >但因順餘方，故有天人之名。顏貌端正，超世稀有，容色微妙，非天非人，皆受自然虛無之身、無極之體。</strong>」</p>

<p><code>譬說</code></p>

<p>佛告阿難：「譬如世間貧窮乞人在帝王邊，形貌容狀寧可類乎？」阿難白佛：「假令此人在帝王邊，羸陋醜惡，無以為喻，百千萬億不可計倍。</p>

<p>所以然者，貧窮乞人，底極斯下，衣不蔽形，食趣支命，飢寒困苦，人理殆盡。皆坐前世不植德本，積財不施，富有益慳，但欲唐得，貪求無厭，不信修善，犯惡山積。如是壽終，財寶消散，苦身聚積，為之憂惱，於己無益，徒為他有。無善可怙，無德可恃，是故死墮惡趣，受此長苦。罪畢得出，生為下賤，愚鄙斯極，示同人類。</p>

<p>所以世間帝王人中獨尊，皆由宿世積德所致。慈惠博施，仁愛兼濟，履信修善，無所違爭。是以壽終福應，得昇善道，上生天上，享茲福樂。積善餘慶，今得為人，乃生王家，自然尊貴；儀容端正，眾所敬事，妙衣珍膳，隨心服御：宿福所追，故能致此。」佛告阿難：「汝言是也！計如帝王，雖人中尊貴，形色端正，比之轉輪聖王，甚為鄙陋，猶彼乞人在帝王邊也；轉輪聖王威相殊妙，天下第一，比之忉利天王，又復醜惡，不得相喻萬億倍也；假令天帝比第六天王，百千億倍不相類也；設第六天王，比無量壽佛國菩薩、聲聞，光顏容色不相及逮，百千萬億不可計倍。」</p>

<p><code>依報莊嚴</code><code>第二十七願成就</code></p>

<p>佛告阿難：「無量壽國，其諸天人衣服飲食、華香瓔珞、繒蓋幢幡、微妙音聲，所居舍宅、宮殿樓閣，稱其形色，高下大小。或一寶二寶，</p>

<p><code>第三十八願成就</code></p>

<p>乃至無量眾寶，隨意所欲，應念即至。又以眾寶妙衣遍布其地，一切天人踐之而行。</p>

<p><code>虛空莊嚴</code></p>

<p>無量寶網彌覆佛土，皆以金縷真珠、百千雜寶、奇妙珍異莊嚴校飾。周匝四面，垂以寶鈴，光色晃曜，盡極嚴麗。自然德風，徐起微動，其風調和，不寒不暑，溫涼柔軟，不遲不疾。吹諸羅網及眾寶樹，演發無量微妙法音，流布萬種溫雅德香。</p>

<p><code>第三十九願成就</code></p>

<p>其有聞者，塵勞垢習自然不起。風觸其身，皆得快樂，譬如比丘得滅盡三昧。</p>

<p><code>第三十二願成就</code></p>

<p>又，風吹散華，遍滿佛土，隨色次第，而不雜亂，柔軟光澤，馨香芬烈。足履其上，蹈下四寸；隨舉足已，還復如故。華用已訖，地輒開裂，以次化沒，清淨無遺。隨其時節，風吹散華，如是六反。</p>

<p><code>華光出佛</code></p>

<p><strong>又，眾寶蓮華，周滿世界。一一寶華，百千億葉。其華光明，無量種色，青色青光，白色白光，玄黃朱紫，光色赫然，煒燁煥爛，明曜日月。一一華中，出三十六百千億光；一一光中，出三十六百千億佛，身色紫金，相好殊特；一一諸佛，又放百千光明，普為十方說微妙法。如是諸佛，各各安立無量眾生於佛正道。」</strong></p>

<p>佛說無量壽經 卷上終</p>

<h1 id="2-佛說無量壽經-卷下">2. 佛說無量壽經 卷下</h1>

<p>曹魏天竺三藏 康僧鎧 譯</p>

<h3 id="3-眾生往生之因">3. 眾生往生之因</h3>

<h4 id="1-念佛往生">1. 念佛往生</h4>

<p><code>攝眾生</code></p>

<h5 id="1-得生之機類">1. 得生之機類</h5>

<p><code>第十一願成就</code></p>

<p>佛告阿難：「<strong >其有眾生生彼國者，皆悉住於正定之聚。所以者何？彼佛國中，無諸邪聚及不定聚。</strong></p>

<h5 id="2-諸佛之讚歎">2. 諸佛之讚歎</h5>

<p><code>第十七願成就</code></p>

<p><strong>十方恆沙諸佛如來，皆共讚歎無量壽佛，威神功德不可思議。</strong></p>

<h5 id="3-往生之業因">3. 往生之業因</h5>

<p><code>第十八願成就</code></p>

<p><strong>諸有眾生，聞其名號，信心歡喜，乃至一念，至心迴向，願生彼國，即得往生，住不退轉；唯除五逆，誹謗正法。</strong>」</p>

<h5 id="4-念佛之輩品">4. 念佛之輩品</h5>

<p><code>三輩段</code></p>

<h6 id="1-總說">1. 總說</h6>

<p>佛告阿難：「十方世界諸天人民，其有至心願生彼國，凡有三輩。</p>

<h6 id="2-上輩往生者">2. 上輩往生者</h6>

<p><code>上輩</code></p>

<p>其上輩者，捨家棄欲而作沙門，發菩提心，一向專念無量壽佛；修諸功德，願生彼國。</p>

<p>此等眾生臨壽終時，無量壽佛與諸大眾現其人前，即隨彼佛往生其國，便於七寶華中自然化生，住不退轉，智慧勇猛，神通自在。</p>

<p>是故阿難，其有眾生欲於今世見無量壽佛，應發無上菩提之心，修行功德，願生彼國。」</p>

<h6 id="3-中輩往生者">3. 中輩往生者</h6>

<p><code>中輩</code></p>

<p>佛告阿難：「其中輩者，十方世界諸天人民，其有至心願生彼國。</p>

<p>雖不能行作沙門、大修功德，當發無上菩提之心，一向專念無量壽佛；多少修善，奉持齋戒，起立塔像，飯食沙門，懸繒燃燈，散華燒香：以此迴向，願生彼國。</p>

<p>其人臨終，無量壽佛化現其身，光明相好具如真佛，與諸大眾現其人前，即隨化佛往生其國，住不退轉。功德智慧次如上輩者也。」</p>

<h6 id="4-下輩往生者">4. 下輩往生者</h6>

<p><code>下輩</code></p>

<p>佛告阿難：「其下輩者，十方世界諸天人民，其有至心欲生彼國。</p>

<p>假使不能作諸功德，當發無上菩提之心，一向專意，乃至十念念無量壽佛，願生其國；若聞深法，歡喜信樂，不生疑惑，乃至一念念於彼佛，以至誠心，願生其國。</p>

<p>此人臨終，夢見彼佛，亦得往生。功德智慧次如中輩者也。」</p>

<h4 id="2-諸佛讚勸">2. 諸佛讚勸</h4>

<h5 id="1-長行">1. 長行</h5>

<p><code>第十七願成就</code></p>

<p>佛告阿難：「<strong >無量壽佛威神無極，十方世界無量無邊不可思議諸佛如來，莫不稱歎。</strong></p>

<p>於彼東方恆沙佛國，無量無數諸菩薩眾，皆悉往詣無量壽佛所，恭敬供養，及諸菩薩、聲聞之眾；聽受經法，宣布道化。南西北方四維上下亦復如是。」</p>

<h5 id="2-偈頌">2. 偈頌</h5>

<p><code>往覲偈</code></p>

<p>爾時世尊而說頌曰：「</p>

<p><code>菩薩往覲</code></p>

<p><sup><font color="#00b050">1</font></sup>東方諸佛國，其數如恆沙，彼土菩薩眾，往覲無量覺。<br /><sup><font color="#00b050">2</font></sup>南西北四維，上下亦復然，彼土菩薩眾，往覲無量覺。<br /><sup><font color="#00b050">3</font></sup>一切諸菩薩，各齎天妙華，寶香無價衣，供養無量覺。<br /><sup><font color="#00b050">4</font></sup>咸然奏天樂，暢發和雅音，歌歎最勝尊，供養無量覺。<br /><sup><font color="#00b050">5</font></sup>究達神通慧，遊入深法門，具足功德藏，妙智無等倫。<br /><sup><font color="#00b050">6</font></sup>慧日朗世間，消除生死雲，恭敬繞三匝，稽首無上尊。<br /><sup><font color="#00b050">7</font></sup>見彼嚴淨土，微妙難思議，因發無量心，願我國亦然。<br /></p>

<p><code>彌陀說法</code></p>

<p><sup><font color="#00b050">8</font></sup>應時無量尊，動容發欣笑，口出無數光，遍照十方國。<br /><sup><font color="#00b050">9</font></sup>迴光圍繞身，三匝從頂入，一切天人眾，踴躍皆歡喜。<br /><sup><font color="#00b050">10</font></sup>大士觀世音，整服稽首問，白佛何緣笑，唯然願說意。<br /><sup><font color="#00b050">11</font></sup>梵聲猶雷震，八音暢妙響，當授菩薩記，今說仁諦聽。<br /><sup><font color="#00b050">12</font></sup>十方來正士，吾悉知彼願，志求嚴淨土，受決當作佛。<br /><sup><font color="#00b050">13</font></sup>覺了一切法，猶如夢幻響，滿足諸妙願，必成如是剎。<br /><sup><font color="#00b050">14</font></sup>知法如電影，究竟菩薩道，具諸功德本，受決當作佛。<br /><sup><font color="#00b050">15</font></sup>通達諸法性，一切空無我，專求淨佛土，必成如是剎。</p>

<p><code>諸佛勸讚</code></p>

<p><sup> <font color="#00b050">16</font></sup>諸佛告菩薩，令覲安養佛，聞法樂受行，疾得清淨處。<br /><sup> <font color="#00b050">17</font></sup>至彼嚴淨國，便速得神通，必於無量尊，受記成等覺。</p>

<p><code>第十八願成就偈</code></p>

<p><sup> <font color="#00b050">18</font></sup><strong>其佛本願力，聞名欲往生，皆悉到彼國，自致不退轉。</strong><br /><sup> <font color="#00b050">19</font></sup>菩薩興至願，願己國無異，普念度一切，名顯滿十方。</p>

<p><code>往覲偈完</code></p>

<p><sup> <font color="#00b050">20</font></sup>奉事億如來，飛化遍諸剎，恭敬歡喜去，還到安養國。</p>

<p><code>釋迦勸讚</code></p>

<p><sup> <font color="#00b050">1</font></sup>若人無善本，不得聞此經，清淨有戒者，乃獲聞正法。<br /><sup> <font color="#00b050">2</font></sup>曾更見世尊，則能信此事，謙敬聞奉行，踴躍大歡喜。<br /><sup> <font color="#00b050">3</font></sup>憍慢弊懈怠，難以信此法，宿世見諸佛，樂聽如是教。</p>

<p><code>所信法深</code></p>

<p><sup> <font color="#00b050">4</font></sup><strong>聲聞或菩薩，莫能究聖心，譬如從生盲，欲行開導人。</strong><br /><sup> <font color="#00b050">5</font></sup><strong>如來智慧海，深廣無涯底，二乘非所測，唯佛獨明了。</strong><br /><sup> <font color="#00b050">6</font></sup>假使一切人，具足皆得道，淨慧知本空，億劫思佛智。<br /><sup> <font color="#00b050">7</font></sup>窮力極講說，盡壽猶不知，佛慧無邊際，如是致清淨。</p>

<p><code>結勸</code></p>

<p><sup> <font color="#00b050">8</font></sup>壽命甚難得，佛世亦難值，人有信慧難，若聞精進求。<br /><sup> <font color="#00b050">9</font></sup><strong>聞法能不忘，見敬得大慶，則我善親友，是故當發意。</strong><br /><sup> <font color="#00b050">10</font></sup><strong>設滿世界火，必過要聞法，會當成佛道，廣度生死流。</strong></p>

<h3 id="4-眾生往生之果">4. 眾生往生之果</h3>

<p><code>聖眾果德</code></p>

<h4 id="1-一生補處之德">1. 一生補處之德</h4>

<p><code>第二十二願成就</code></p>

<p>佛告阿難：「<strong >彼國菩薩，皆當究竟一生補處；除其本願，為眾生故，以弘誓功德而自莊嚴，普欲度脫一切眾生。</strong></p>

<p>阿難，彼佛國中，諸聲聞眾身光一尋，菩薩光明照百由旬。</p>

<p>有二菩薩最尊第一，威神光明普照三千大千世界。」</p>

<p>阿難白佛：「彼二菩薩，其號云何？」</p>

<p><code>觀音勢至</code></p>

<p>佛言：「一名觀世音，二名大勢至。此二菩薩，於此國土修菩薩行，命終轉化，生彼佛國。</p>

<p><code>第二十一願成就</code></p>

<p>阿難，其有眾生生彼國者，皆悉具足三十二相，智慧成滿，深入諸法，究暢要妙，神通無礙，諸根明利。</p>

<p><code>第四十一、四十八願成就</code></p>

<p>其鈍根者，成就二忍；其利根者，得不可計無生法忍。</p>

<p><code>第二、五願成就</code></p>

<p>又彼菩薩，乃至成佛，不受惡趣，神通自在，常識宿命；除生他方五濁惡世，示現同彼，如我國也。」</p>

<p><code>供養諸佛</code></p>

<h4 id="2-供養諸佛之德">2. 供養諸佛之德</h4>

<p><code>第二十三、九願成就</code></p>

<p>佛語阿難：「彼國菩薩，承佛威神，一食之頃，往詣十方無量世界，恭敬供養諸佛世尊。隨心所念，華香、伎樂、衣蓋、幢幡，</p>

<p><code>第二十四願成就</code></p>

<p>無數無量供養之具，自然化生，應念即至。珍妙殊特，非世所有。輒以奉散諸佛及諸菩薩、聲聞之眾。在虛空中化成華蓋，光色昱爍，香氣普熏。其華周圓四百里者，如是轉倍，乃覆三千大千世界。隨其前後，以次化沒。</p>

<p><code>聞法歡喜</code></p>

<p>其諸菩薩僉然欣悅，於虛空中共奏天樂，以微妙音歌歎佛德。聽受經法，歡喜無量。供養佛已，未食之前，忽然輕舉，還其本國。」</p>

<h4 id="3-聞法供養之德">3. 聞法供養之德</h4>

<p><code>彌陀說法</code><code>第二十八、四十六願成就</code></p>

<p>佛語阿難：「無量壽佛為諸聲聞、菩薩、天人頒宣法時，都悉集會七寶講堂，廣宣道教，演暢妙法，莫不歡喜，心解得道。</p>

<p>即時四方自然風起，吹七寶樹，出五音聲。無量妙華隨風四散，自然供養，如是不絕。</p>

<p><code>聖眾供養</code></p>

<p>一切諸天皆齎天上百千華香、萬種伎樂，供養其佛及諸菩薩、聲聞之眾。普散華香，奏諸音樂。前後來往，更相開避。當斯之時，熙怡快樂，不可勝言。」</p>

<h4 id="4-說法自在之德">4. 說法自在之德</h4>

<p><code>一切智德</code><code>第二十五願成就</code></p>

<p>佛語阿難：「生彼佛國諸菩薩等，所可講說，常宣正法，隨順智慧，無違無失。</p>

<p><code>不著萬物</code><code>第十願成就</code></p>

<p>於其國土所有萬物，無我所心，無染著心。去來進止，情無所繫，隨意自在，無所適莫。無彼無我，無競無訟。</p>

<p><code>悲濟眾生</code></p>

<p>於諸眾生，得大慈悲饒益之心，柔潤調伏、無忿恨心，離蓋清淨、無厭怠心，等心，勝心，深心，定心，愛法、樂法、喜法之心，滅諸煩惱、離惡趣心。</p>

<h4 id="5-自利利他之德">5. 自利利他之德</h4>

<h5 id="1-正說">1. 正說</h5>

<p><code>歎二利行德</code></p>

<p>究竟一切菩薩所行，具足成就無量功德。得深禪定，諸通明慧。遊志七覺，修心佛法。</p>

<p><code>五眼具足</code><code>第六願成就</code></p>

<p>肉眼清徹，靡不分了；天眼通達，無量無限；法眼觀察，究竟諸道；慧眼見真，能度彼岸；佛眼具足，覺了法性。</p>

<p><code>智辯無礙</code><code>第二十九願成就</code></p>

<p>以無礙智，為人演說。等觀三界，空無所有。志求佛法，具諸辯才，除滅眾生煩惱之患。從如來生，解法如如。善知集滅音聲方便，不欣世語，樂在正論。</p>

<p><code>歎二利圓滿</code><code>真俗雙融</code></p>

<p>修諸善本，志崇佛道。知一切法皆悉寂滅，生身煩惱二餘俱盡，聞甚深法心不疑懼，常能修行。</p>

<p><code>悲智雙運</code></p>

<p>其大悲者，深遠微妙，靡不覆載，究竟一乘，至於彼岸。決斷疑網，慧由心出，於佛教法，該羅無外。</p>

<p><code>譬說總歎</code></p>

<h5 id="2-譬喻">2. 譬喻</h5>

<p><code>喻自利之德</code></p>

<p>智慧如大海，三昧如山王。慧光明淨，超踰日月。清白之法，具足圓滿。猶如雪山，照諸功德等一淨故；猶如大地，淨穢好惡無異心故；猶如淨水，洗除塵勞諸垢染故；猶如火王，燒滅一切煩惱薪故；猶如大風，行諸世界無障礙故；猶如虛空，於一切有無所著故；猶如蓮華，於諸世間無染污故。</p>

<p><code>喻利他之德</code></p>

<p>猶如大乘，運載群萌出生死故；猶如重雲，震大法雷覺未覺故；猶如大雨，雨甘露法潤眾生故；如金剛山，眾魔外道不能動故；如梵天王，於諸善法最上首故；如尼拘類樹，普覆一切故；如優曇缽華，稀有難遇故；如金翅鳥，威伏外道故；如眾遊禽，無所藏積故；猶如牛王，無能勝故；猶如象王，善調伏故；如獅子王，無所畏故；曠若虛空，大慈等故。</p>

<h5 id="3-說法之德">3. 說法之德</h5>

<p><code>說法德</code></p>

<p>摧滅嫉心，不忌勝故。專樂求法，心無厭足。常欲廣說，志無疲倦。</p>

<p>擊法鼓，建法幢。曜慧日，除癡闇。</p>

<p>修六和敬，常行法施。志勇精進，心不退弱。為世燈明，最勝福田。常為師導，等無憎愛。唯樂正道，無餘欣戚。拔諸欲刺，以安群生。功慧殊勝，莫不尊敬。滅三垢障，遊諸神通。</p>

<p><code>威力具足</code></p>

<p>因力、緣力、意力、願力、方便之力，常力、善力、定力、慧力、多聞之力，施戒忍辱精進禪定智慧之力，正念正觀諸通明力，如法調伏諸眾生力：如是等力，一切具足。</p>

<h5 id="4-結歎">4. 結歎</h5>

<p><code>結歎</code></p>

<p>身色相好、功德辯才，具足莊嚴，無與等者。恭敬供養無量諸佛，常為諸佛所共稱歎。究竟菩薩諸波羅蜜，修空、無相、無願三昧，不生不滅諸三昧門，遠離聲聞、緣覺之地。</p>

<p><code>總結</code></p>

<p>阿難，彼諸菩薩成就如是無量功德，我但為汝略言之耳；若廣說者，百千萬劫不能窮盡。」</p>

<p><code>以上彌陀分</code></p>

<h3 id="5-釋尊之勸誡">5. 釋尊之勸誡</h3>

<h4 id="1-大悲攝化">1. 大悲攝化</h4>

<h5 id="1-總誡">1. 總誡</h5>

<p><code>釋迦分</code></p>

<p>佛告彌勒菩薩、諸天人等：「無量壽國聲聞、菩薩功德智慧不可稱說。又，其國土微妙安樂，清淨若此。</p>

<p><code>淨穢欣厭</code><code>勸勵往生</code></p>

<p>何不力為善，念道之自然？ 著於無上下，洞達無邊際。 宜各勤精進，努力自求之。<strong>必得超絕去，往生安樂國；</strong><strong>橫截五惡道，惡道自然閉。</strong><strong>昇道無窮極，易往而無人；</strong><strong>其國不逆違，自然之所牽。</strong> 何不棄世事，勤行求道德。可得極長生，壽樂無有極。</p>

<p><code>三毒段</code></p>

<h5 id="2-三毒之誡">2. 三毒之誡</h5>

<h6 id="1-貪欲之苦">1. 貪欲之苦</h6>

<p>然世人薄俗，共諍不急之事。</p>

<p><code>厭離穢惡</code></p>

<p>於此劇惡極苦之中，勤身營務，以自給濟。</p>

<p><code>貧富營務</code></p>

<p>無尊無卑，無貧無富，少長男女，共憂錢財；有無同然，憂思適等。屏營愁苦，累念積慮，為心走使，無有安時。</p>

<p><code>有財苦</code></p>

<p>有田憂田，有宅憂宅。牛馬六畜、奴婢錢財、衣食什物，復共憂之。重思累息，憂念愁怖。</p>

<p><code>失財苦</code></p>

<p>橫為非常水火、盜賊、怨家債主焚漂劫奪，消散磨滅。憂毒忪忪，無有解時。結憤心中，不離憂惱。心堅意固，適無縱捨。或坐摧碎，身亡命終，棄捐之去，莫誰隨者。尊貴豪富，亦有斯患。憂懼萬端，勤苦若此，結眾寒熱，與痛共居。</p>

<p><code>無財苦</code></p>

<p>貧窮下劣，困乏常無。無田亦憂欲有田，無宅亦憂欲有宅，無牛馬六畜、奴婢錢財、衣食什物，亦憂欲有之。適有一，復少一。有是少是，思有齊等。適欲具有，便復糜散。</p>

<p><code>求財苦</code></p>

<p>如是憂苦，當復求索。不能時得，思想無益，身心俱勞，坐起不安。憂念相隨，勤苦若此，亦結眾寒熱，與痛共居。</p>

<p>或時坐之，終身夭命，不肯為善，行道進德，壽終身死，當獨遠去，有所趣向，善惡之道莫能知者。</p>

<h6 id="2-瞋恚之苦">2. 瞋恚之苦</h6>

<p><code>一、勸誡瞋恚</code><code>和睦之德</code></p>

<p>世間人民，父子兄弟，夫婦家室，中外親屬，當相敬愛，無相憎嫉。有無相通，無得貪惜。言色常和，莫相違戾。</p>

<p><code>二、怨憎會苦</code><code>不和之過</code></p>

<p>或時心諍，有所恚怒，今世恨意，微相憎嫉，後世轉劇，至成大怨。所以者何？世間之事，更相患害，雖不即時應急相破，然含毒蓄怒，結憤精神，自然剋識，不得相離，皆當對生，更相報復。</p>

<p><code>三、愛別離苦</code><code>生死變化</code></p>

<p>人在世間愛欲之中，獨生獨死，獨去獨來。當行至趣苦樂之地，身自當之，無有代者。善惡變化，殃福異處，宿豫嚴待，當獨趣入。遠到他所，莫能見者。善惡自然追行所生，窈窈冥冥，別離久長，道路不同，會見無期，甚難甚難，今得相值！</p>

<p><code>結勸</code></p>

<p>何不棄眾事，各遇強健時，努力勤修善？ 精進願度世，可得極長生。如何不求道，安所須待，欲何樂乎？</p>

<h6 id="3-愚癡之苦">3. 愚癡之苦</h6>

<p><code>一、不信因果</code><code>五趣流轉</code></p>

<p>如是世人，不信作善得善、為道得道，不信人死更生、惠施得福。善惡之事，都不信之。謂之不然，終無有是。但坐此故，且自見之，更相瞻視，先後同然。</p>

<p><code>二、邪見相承</code><code>先人迷執</code></p>

<p>轉相承受，父餘教令。先人祖父，素不為善，不識道德。身愚神闇，心塞意閉。死生之趣、善惡之道自不能見，無有語者。吉凶禍福，競各作之，無一怪也。</p>

<p><code>三、不悟無常</code></p>

<p>生死常道，轉相嗣立。或父哭子，或子哭父。兄弟夫婦，更相哭泣。顛倒上下，無常根本。皆當過去，不可常保。教語開導，信之者少，是以生死流轉，無有休止。</p>

<p><code>四、傷嘆失道</code></p>

<p>如此之人，蒙冥抵突，不信經法，心無遠慮，各欲快意，癡惑於愛欲，不達於道德，迷沒於瞋怒，貪狼於財色。坐之不得道，當更惡趣苦，生死無窮已，哀哉甚可傷！</p>

<p><code>五、恩愛阻道</code><code>愚癡之業</code></p>

<p>或時室家父子、兄弟、夫婦，一死一生，更相哀愍，恩愛思慕，憂念結縛，心意痛著，迭相顧戀，窮日卒歲，無有解已。教語道德，心不開明。思想恩好，不離情欲。昏矇闇塞，愚惑所覆，不能深思熟計、心自端正、專精行道、決斷世事，便旋至竟，年壽終盡，不能得道，無可奈何！</p>

<p><code>六、造業受苦</code><code>貪欲之業</code></p>

<p>總猥憒擾，皆貪愛欲。惑道者眾，悟之者少。世間匆匆，無可聊賴。</p>

<p><code>瞋恚之業</code></p>

<p>尊卑上下，貧富貴賤，勤苦匆務，各懷殺毒，惡氣窈冥，為妄興事，違逆天地，不從人心。</p>

<p><code>流轉之相</code></p>

<p>自然非惡，先隨與之，恣聽所為，待其罪極，其壽未終盡，便頓奪之。下入惡道，累世勤苦，展轉其中，數千億劫，無有出期。痛不可言，甚可哀愍！」</p>

<h6 id="4-釋尊之勸說">4. 釋尊之勸說</h6>

<p><code>教誡時眾</code><code>勸往生</code></p>

<p>佛告彌勒菩薩、諸天人等：「我今語汝世間之事，人用是故，坐不得道。當熟思計，遠離眾惡，擇其善者，勤而行之。愛欲榮華，不可常保，皆當別離，無可樂者。遇佛在世，當勤精進。</p>

<p><code>往生之因</code></p>

<p><strong>其有至心願生安樂國者，可得智慧明達、功德殊勝。</strong>勿得隨心所欲，虧負經戒，在人後也。倘有疑意，不解經者，可具問佛，當為說之。」</p>

<p><code>彌勒領解</code></p>

<p>彌勒菩薩長跪白言：「佛威神尊重，所說快善。聽佛經語，貫心思之，世人實爾，如佛所言。今佛慈愍，顯示大道，耳目開明，長得度脫。聞佛所說，莫不歡喜。諸天人民、蠕動之類，皆蒙慈恩，解脫憂苦。佛語教誡，甚深甚善，智慧明見八方上下去來今事，莫不究暢。</p>

<p>今我眾等所以蒙得度脫，皆佛前世求道之時謙苦所致。恩德普覆，福祿巍巍。光明徹照，達空無極，開入泥洹，教授典攬，威制消化，感動十方，無窮無極。佛為法王，尊超眾聖，普為一切天人之師，隨心所願，皆令得道。今得值佛，復聞無量壽佛聲，靡不歡喜，心得開明。」</p>

<p><code>佛之重誨</code></p>

<p>佛告彌勒：「<strong>汝言是也。若有慈敬於佛者，實為大善。天下久久，乃復有佛，</strong>今我於此世作佛，演說經法，宣布道教，斷諸疑網。拔愛欲之本，杜眾惡之源。遊步三界，無所罣礙。典攬智慧，眾道之要。執持綱維，昭然分明。開示五趣，度未度者，決正生死泥洹之道。</p>

<p><code>生死長遠</code></p>

<p>彌勒當知，汝從無數劫來，修菩薩行，欲度眾生，其已久遠。從汝得道，至於泥洹，不可稱數。汝及十方諸天人民、一切四眾，永劫以來，展轉五道，憂畏勤苦，不可具言，乃至今世，生死不絕。與佛相值，聽受經法，又復得聞無量壽佛，快哉甚善，吾助爾喜！</p>

<p><code>厭穢欣淨</code></p>

<p>汝今亦可自厭生死老病痛苦，惡露不淨，無可樂者，宜自決斷。端身正行，益作諸善。修己潔淨，洗除心垢。言行忠信，表裡相應。人能自度，轉相拯濟。精明求願，積累善本。雖一世勤苦，須臾之間；</p>

<p><code>舉益</code></p>

<p>後生無量壽國，快樂無極。長與道德合明，永拔生死根本，無復貪恚愚癡苦惱之患。</p>

<p><code>第十五願成就</code></p>

<p>欲壽一劫、百劫、千億萬劫，自在隨意，皆可得之。無為自然，次於泥洹之道。</p>

<p><code>信疑得失</code><code>邊地</code></p>

<p>汝等宜各精進，求心所願。無得疑惑中悔，自為過咎，生彼邊地七寶宮殿，五百歲中受諸厄也。」</p>

<p><code>彌勒信受</code></p>

<p>彌勒白佛言：「受佛重誨，專精修學，如教奉行，不敢有疑。」</p>

<h5 id="3-五惡之誡">3. 五惡之誡</h5>

<p><code>五惡段</code></p>

<h6 id="1-總誡">1. 總誡</h6>

<p><code>此世修善</code></p>

<p>佛告彌勒：「汝等能於此世，端心正意，不作眾惡，甚為至德，十方世界最無倫匹。所以者何？諸佛國土天人之類，自然作善，不大為惡，易可開化。</p>

<p><code>總標</code></p>

<p>今我於此世間作佛，處於五惡、五痛、五燒之中，為最劇苦。教化群生，令捨五惡，令去五痛，令離五燒；降化其意，令持五善，獲其福德度世長壽泥洹之道。」</p>

<p>佛言：「何等五惡？何等五痛？何等五燒？何等消化五惡，令持五善，獲其福德度世長壽泥洹之道？</p>

<p><code>一、第一惡</code><code>不仁</code></p>

<h6 id="2-第一惡">2. 第一惡</h6>

<p><code>作惡之相</code></p>

<p>其一惡者，諸天人民、蠕動之類，欲為眾惡，莫不皆然。強者伏弱，轉相剋賊，殘害殺戮，迭相吞噬。</p>

<p>不知修善，惡逆無道，後受殃罰，自然趣向，神明記識，犯者不赦。故有貧窮下賤、乞丐孤獨、聾盲瘖啞、愚癡弊惡，至有尪狂不逮之屬。又有尊貴豪富、高才明達，皆由宿世慈孝，修善積德所致。</p>

<p><code>二、痛</code><code>現世報應</code></p>

<p>世有常道王法牢獄，不肯畏慎，為惡入罪，受其殃罰，求望解脫，難得勉出：世間有此目前現事。</p>

<p><code>三、燒</code><code>死後痛苦</code></p>

<p>壽終後世，尤深尤劇，入其幽冥，轉生受身，譬如王法，痛苦極刑。</p>

<p>故有自然三塗，無量苦惱。轉貿其身，改形易道，所受壽命，或長或短，魂神精識，自然趣之。當獨值向，相從共生，更相報復，無有止已，殃惡未盡，不得相離，展轉其中，無有出期，難得解脫，痛不可言！</p>

<p><code>因果自然</code></p>

<p>天地之間，自然有是，雖不即時卒暴應至，善惡之道會當歸之。</p>

<p>是為一大惡、一痛、一燒，勤苦如是。譬如大火，焚燒人身。</p>

<p><code>四、勸善</code></p>

<p>人能於中一心制意、端身正行、獨作諸善、不為眾惡者，身獨度脫，獲其福德度世上天泥洹之道：是為一大善也。」</p>

<p><code>一、第二惡</code><code>不義</code></p>

<h6 id="3-第二惡">3. 第二惡</h6>

<p><code>作惡之相</code></p>

<p>佛言：「其二惡者，世間人民，父子兄弟、室家夫婦都無義理，不順法度。奢淫憍縱，各欲快意，任心自恣，更相欺惑。心口各異，言念無實，佞諂不忠，巧言諛媚，嫉賢謗善，陷入怨枉。</p>

<p>主上不明，任用臣下；臣下自在，機偽多端，踐度能行，知其形勢。在位不正，為其所欺，妄損忠良，不當天心。臣欺其君，子欺其父，兄弟、夫婦，中外知識，更相欺誑。</p>

<p>各懷貪欲、瞋恚、愚癡，欲自厚己，欲貪多有。尊卑上下，心俱同然。破家亡身，不顧前後。親屬內外，坐之滅族。或時室家、知識、鄉黨、市里、愚民、野人，轉共從事，更相利害，忿成怨結。富有慳惜，不肯施與，愛保貪重，心勞身苦。如是至竟，無所恃怙，獨來獨去，無一隨者。善惡禍福，追命所生，或在樂處，或入苦毒，然後乃悔，當復何及！</p>

<p>世間人民，心愚少智，見善憎謗，不思慕及，但欲為惡，妄作非法。常懷盜心，悕望他利，消散磨盡，而復求索。邪心不正，懼人有色，不豫思計，事至乃悔。</p>

<p><code>二、痛</code></p>

<p>今世現有王法牢獄，隨罪趣向，受其殃罰。</p>

<p><code>現世痛苦</code></p>

<p>因其前世不信道德，不修善本，今復為惡，天神剋識，別其名籍，壽終神逝，下入惡道。</p>

<p><code>三、燒</code><code>死後痛苦</code></p>

<p>故有自然三塗，無量苦惱。展轉其中，世世累劫，無有出期，難得解脫，痛不可言！是為二大惡、二痛、二燒，勤苦如是。譬如大火，焚燒人身。</p>

<p><code>四、勸善</code></p>

<p>人能於中一心制意、端身正行、獨作諸善、不為眾惡者，身獨度脫，獲其福德度世上天泥洹之道：是為二大善也。」</p>

<p><code>一、第三惡</code><code>無禮</code></p>

<h6 id="4-第三惡">4. 第三惡</h6>

<p><code>作惡之相</code></p>

<p>佛言：「其三惡者，世間人民，相因寄生，共居天地之間，處年壽命無能幾何。上有賢明長者、尊貴豪富，下有貧窮廝賤、尪劣愚夫，中有不善之人，常懷邪惡，但念淫泆，煩滿胸中，愛欲交亂，坐起不安。貪意守惜，但欲唐得，眄睞細色，邪態外逸。自妻厭憎，私妄出入，費損家財，事為非法。交結聚會，興師相伐，攻劫殺戮，強奪無道。惡心在外，不自修業，盜竊趣得，欲擊成事。恐勢迫脅，歸給妻子，恣心快意，極身作樂。或於親屬，不避尊卑，家室中外，患而苦之，亦復不畏王法禁令。</p>

<p><code>二、痛</code><code>現世痛苦</code></p>

<p>如是之惡，著於人鬼，日月照見，神明記識。</p>

<p><code>三、燒</code><code>死後痛苦</code></p>

<p>故有自然三塗，無量苦惱。展轉其中，世世累劫，無有出期，難得解脫，痛不可言！</p>

<p>是為三大惡、三痛、三燒，勤苦如是。譬如大火，焚燒人身。</p>

<p><code>四、勸善</code></p>

<p>人能於中一心制意、端身正行、獨作諸善、不為眾惡者，身獨度脫，獲其福德度世上天泥洹之道：是為三大善也。」</p>

<p><code>一、第四惡</code><code>無智</code></p>

<h6 id="5-第四惡">5. 第四惡</h6>

<p><code>作惡之相</code></p>

<p>佛言：「其四惡者，世間人民，不念修善，轉相教令，共為眾惡，兩舌、惡口、妄言、綺語，讒賊鬥亂，憎嫉善人，敗壞賢明，於傍快喜。不孝二親，輕慢師長，朋友無信，難得誠實。尊貴自大，謂己有道，橫行威勢，侵易於人。不能自知，為惡無恥，自以強健，欲人敬難。不畏天地、神明、日月，不肯作善，難可降化。自用偃蹇，謂可常爾，無所憂懼，常懷憍慢。</p>

<p><code>二、痛</code><code>現世痛苦</code></p>

<p>如是眾惡，天神記識。賴其前世，頗作福德，小善扶接，營護助之。今世為惡，福德盡滅，諸善鬼神各去離之，身獨空立，無所復依。</p>

<p><code>三、燒</code><code>死後痛苦</code></p>

<p>壽命終盡，諸惡所歸，自然迫促，共趣奪之。又其名籍，記在神明，殃咎牽引，當往趣向。罪報自然，無從捨離。但得前行，入於火鑊。身心摧碎，精神痛苦。當斯之時，悔復何及！天道冏然，不得蹉跌。</p>

<p>故有自然三塗，無量苦惱。展轉其中，世世累劫，無有出期，難得解脫，痛不可言！</p>

<p>是為四大惡、四痛、四燒，勤苦如是。譬如大火，焚燒人身。</p>

<p><code>四、勸善</code></p>

<p>人能於中一心制意、端身正行、獨作諸善、不為眾惡者，身獨度脫，獲其福德度世上天泥洹之道：是為四大善也。」</p>

<p><code>一、第五惡</code><code>不信</code></p>

<h6 id="6-第五惡">6. 第五惡</h6>

<p><code>作惡之相</code></p>

<p>佛言：「其五惡者，世間人民，徙倚懈惰，不肯作善，治身修業，家室眷屬，飢寒困苦。父母教誨，瞋目怒應，言令不和，違戾反逆，譬如怨家，不如無子。取與無節，眾共患厭，負恩違義，無有報償之心。貧窮困乏，不能復得，辜較縱奪，放恣遊散。串數唐得，用自賑給，耽酒嗜美，飲食無度。肆心蕩逸，魯扈抵突，不識人情，強欲抑制。</p>

<p>見人有善，妒嫉惡之，無義無禮，無所顧難，自用識當，不可諫曉。六親眷屬，所資有無，不能憂念，不惟父母之恩，不存師友之義。</p>

<p><code>三業作惡</code><code>不信經法</code></p>

<p>心常念惡，口常言惡，身常行惡，曾無一善。不信先聖、諸佛經法，不信行道可得度世，不信死後神明更生，不信作善得善、為惡得惡。欲殺真人，鬥亂眾僧，欲害父母、兄弟、眷屬，六親憎惡，願令其死。</p>

<p><code>二、痛</code><code>現世痛苦</code></p>

<p>如是世人，心意俱然。愚癡蒙昧，而自以智慧。不知生所從來，死所趣向。不仁不順，惡逆天地，而於其中悕望僥倖，欲求長生，會當歸死。慈心教誨，令其念善，開示生死善惡之趣，自然有是，而不肯信之。苦心與語，無益其人。心中閉塞，意不開解。</p>

<p><code>三、燒</code><code>死後痛苦</code></p>

<p>大命將終，悔懼交至，不豫修善，臨窮方悔；悔之於後，將何及乎？</p>

<p>天地之間，五道分明，恢廓窈冥，浩浩茫茫。善惡報應，禍福相承，身自當之，無誰代者。數之自然，應期所行，殃咎追命，無得從捨。善人行善，從樂入樂，從明入明；惡人行惡，從苦入苦，從冥入冥。誰能知者？獨佛知耳。教語開示，信用者少，生死不休，惡道不絕。如是世人，難可具盡。</p>

<p>故有自然三塗，無量苦惱。展轉其中，世世累劫，無有出期，難得解脫，痛不可言！</p>

<p>是為五大惡、五痛、五燒，勤苦如是。譬如大火，焚燒人身。</p>

<p><code>四、勸善</code></p>

<p>人能於中一心制意、端身正念、言行相副、所作至誠、所語如語、心口不轉、獨作諸善、不為眾惡者，身獨度脫，獲其福德度世上天泥洹之道：是為五大善也。」</p>

<p><code>五惡制誡</code></p>

<h6 id="7-釋尊之勸說">7. 釋尊之勸說</h6>

<p>佛告彌勒：「吾語汝等，是世五惡勤苦若此，五痛、五燒展轉相生。但作眾惡，不修善本，皆悉自然入諸惡趣。或其今世，先被殃病，求死不得，求生不得，罪惡所招，示眾見之。身死隨行，入三惡道，苦毒無量，自相燋然。至其久後，共作怨結，從小微起，遂成大惡。皆由貪著財色，不能施惠。癡欲所迫，隨心思想，煩惱結縛，無有解已。厚己諍利，無所省錄，富貴榮華，當時快意；不能忍辱，不務修善，威勢無幾，隨以磨滅。身坐勞苦，久後大劇，天道弛張，自然糾舉。綱維羅網，上下相應，煢煢忪忪，當入其中。古今有是，痛哉可傷！」</p>

<p><code>五善勸修</code></p>

<p>佛語彌勒：「世間如是，佛皆哀之，以威神力摧滅眾惡，悉令就善。棄捐所思，奉持經戒，受行道法，無所違失，終得度世泥洹之道。」</p>

<p><code>正勸善</code></p>

<p>佛言：「汝今諸天人民及後世人，得佛經語，當熟思之，能於其中端心正行。主上為善，率化其下，轉相敕令，各自端守。尊聖敬善，仁慈博愛，佛語教誨，無敢虧負。當求度世，拔斷生死眾惡之本，當離三塗無量憂怖苦痛之道。</p>

<p><code>對比勸善</code></p>

<p>汝等於是廣植德本，布恩施惠，勿犯道禁，忍辱精進，一心智慧，轉相教化，為德立善。正心正意，齋戒清淨一日一夜，勝在無量壽國為善百歲。</p>

<p><code>極樂純善無惡</code></p>

<p>所以者何？ <strong>彼佛國土無為自然，皆積眾善，無毛髮之惡。</strong></p>

<p>於此修善十日十夜，勝於他方諸佛國中為善千歲。</p>

<p>所以者何？他方佛國為善者多，為惡者少，福德自然，無造惡之地。</p>

<p><code>娑婆多惡苦毒</code></p>

<p>唯此間多惡，無有自然，勤苦求欲，轉相欺殆，心勞形困，飲苦食毒，如是惡務，未嘗寧息。</p>

<p><code>大悲攝化</code></p>

<p>吾哀汝等天人之類，苦心誨喻，教令修善，隨宜開導，授與經法，莫不承用，在意所願，皆令得道。</p>

<p><code>佛世勝益</code></p>

<p><strong>佛所遊履，國邑丘聚靡不蒙化。天下和順，日月清明，風雨以時，災厲不起。國豐民安，兵戈無用，崇德興仁，務修禮讓。</strong>」</p>

<p><code>護念</code></p>

<p>佛言：「 <strong>我哀愍汝等諸天人民，甚於父母念子。</strong></p>

<p>今我於此世作佛，降化五惡，消除五痛，絕滅五燒。以善攻惡，拔生死之苦；令獲五德，升無為之安。</p>

<p><code>滅後劣相</code></p>

<p>吾去世後，經道漸滅，人民諂偽，復為眾惡，五燒、五痛還如前法，久後轉劇，不可悉說；我但為汝略言之耳。」</p>

<p><code>教囑彌勒</code></p>

<p>佛語彌勒：「汝等各善思之，轉相教誡，如佛經法，無得犯也！」</p>

<p><code>彌勒領受</code></p>

<p>於是彌勒菩薩合掌白言：「佛所說甚善，世人實爾。如來普慈哀愍，悉令度脫。受佛重誨，不敢違失！」</p>

<p><code>現土證誠</code></p>

<h4 id="2-現土證誠">2. 現土證誠</h4>

<p>佛告阿難：「汝起，更整衣服，合掌恭敬，禮無量壽佛。十方國土諸佛如來，常共稱揚讚歎彼佛無著無礙。」</p>

<p>於是阿難起整衣服，正身西面，恭敬合掌，五體投地，禮無量壽佛。白言：「世尊，願見彼佛安樂國土及諸菩薩、聲聞大眾。」</p>

<p><code>靈山現土</code></p>

<p>說是語已，即時無量壽佛放大光明，普照一切諸佛世界。金剛圍山、須彌山王、大小諸山，一切所有皆同一色。譬如劫水彌滿世界，其中萬物沉沒不現，滉瀁浩汗，唯見大水。彼佛光明亦復如是。<strong>聲聞、菩薩一切光明皆悉隱蔽，唯見佛光明耀顯赫。</strong></p>

<p><code>彼此相見</code></p>

<p>爾時阿難即見無量壽佛威德巍巍，如須彌山王高出一切諸世界上，相好光明，靡不照耀；此會四眾一時悉見。彼見此土亦復如是。</p>

<p>爾時佛告阿難及慈氏菩薩：「汝見彼國，從地以上，至淨居天，其中所有微妙嚴淨自然之物，為悉見否？」</p>

<p>阿難對曰：「唯然，已見。」</p>

<p>「汝寧復聞無量壽佛，大音宣布一切世界，化眾生否？」</p>

<p>阿難對曰：「唯然，已聞。」</p>

<p>「彼國人民，乘百千由旬七寶宮殿，無所障礙，遍至十方，供養諸佛，汝復見否？」</p>

<p>對曰：「已見。」</p>

<p><code>胎化段</code></p>

<p>「彼國人民，有胎生者，汝復見否？」</p>

<p>對曰：「已見。」</p>

<p>「其胎生者，所處宮殿，或百由旬，或五百由旬。各於其中受諸快樂，如忉利天上，亦皆自然。」</p>

<p>爾時慈氏菩薩白佛言：「世尊，何因何緣，彼國人民胎生、化生？」</p>

<p><code>胎生之因</code><code>第十九願成就</code></p>

<p>佛告慈氏：「若有眾生，以疑惑心修諸功德，願生彼國，不了佛智、不思議智、不可稱智、大乘廣智、無等無倫最上勝智，於此諸智疑惑不信；然猶信罪福，修習善本，願生其國。</p>

<p><code>胎生之果</code></p>

<p>此諸眾生，生彼宮殿，壽五百歲；常不見佛，不聞經法，不見菩薩、聲聞聖眾。是故於彼國土，謂之胎生。</p>

<p><code>化生因果</code></p>

<p><strong>若有眾生，明信佛智乃至勝智，作諸功德，信心迴向。此諸眾生，於七寶華中自然化生，跏趺而坐。須臾之頃，身相光明、智慧功德，如諸菩薩具足成就。</strong></p>

<p>復次慈氏，他方諸大菩薩，發心欲見無量壽佛，恭敬供養，及諸菩薩、聲聞聖眾。彼菩薩等，命終得生無量壽國，於七寶華中自然化生。」</p>

<p><code>信疑得失</code></p>

<p>彌勒當知：「彼化生者，智慧勝故。其胎生者，皆無智慧，於五百歲中，常不見佛，不聞經法，不見菩薩、諸聲聞眾，無由供養於佛，不知菩薩法式，不得修習功德；當知此人，宿世之時無有智慧，疑惑所致。」</p>

<p><code>胎生譬說</code></p>

<p>佛告彌勒：「譬如轉輪聖王，有七寶牢獄，種種莊嚴，張設床帳，懸諸繒蓋。若有諸小王子，得罪於王，輒內彼獄中，繫以金鎖，供給飲食、衣服、床蓐、華香、伎樂，如轉輪王，無所乏少。於意云何？此諸王子，寧樂彼處否？」</p>

<p>對曰：「否也。但種種方便，求諸大力，欲自勉出。」</p>

<p><code>胎生劣相</code></p>

<p>佛告彌勒：「此諸眾生亦復如是。以疑惑佛智故，生彼七寶宮殿，無有刑罰乃至一念惡事，但於五百歲中不見三寶，不得供養、修諸善本，以此為苦。雖有餘樂，猶不樂彼處。</p>

<p><code>悔責見佛</code></p>

<p>若此眾生識其本罪，深自悔責，求離彼處，即得如意，往詣無量壽佛所，恭敬供養；亦得遍至無量無數諸餘佛所，修諸功德。</p>

<p><strong>彌勒當知，其有菩薩生疑惑者，為失大利，</strong>是故應當明信諸佛無上智慧。」</p>

<p><code>十方來生</code><code>十四佛國</code></p>

<p>彌勒菩薩白佛言：「世尊，於此世界，有幾所不退菩薩生彼佛國？」</p>

<p><code>此土往彼</code></p>

<p><strong>佛告彌勒：「於此世界，有六十七億不退菩薩往生彼國。一一菩薩已曾供養無數諸佛，次如彌勒者也。</strong><br /><strong>諸小行菩薩及修習少功德者，不可稱計，皆當往生。」</strong></p>

<p><code>他土往彼</code></p>

<p>佛告彌勒：「不但我剎諸菩薩等往生彼國，他方佛土亦復如是。</p>

<p>其第一佛，名曰遠照，彼有百八十億菩薩，皆當往生。<br />其第二佛，名曰寶藏，彼有九十億菩薩，皆當往生。<br />其第三佛，名曰無量音，彼有二百二十億菩薩，皆當往生。<br />其第四佛，名曰甘露味，彼有二百五十億菩薩，皆當往生。<br />其第五佛，名曰龍勝，彼有十四億菩薩，皆當往生。<br />其第六佛，名曰勝力，彼有萬四千菩薩，皆當往生。<br />其第七佛，名曰師子，彼有五百億菩薩，皆當往生。<br />其第八佛，名曰離垢光，彼有八十億菩薩，皆當往生。<br />其第九佛，名曰德首，彼有六十億菩薩，皆當往生。<br />其第十佛，名曰妙德山，彼有六十億菩薩，皆當往生。<br />其第十一佛，名曰人王，彼有十億菩薩，皆當往生。<br />其第十二佛，名曰無上華，彼有無數不可稱計諸菩薩眾，皆不退轉，智慧勇猛，已曾供養無量諸佛，於七日中，即能攝取百千億劫大士所修堅固之法。斯等菩薩，皆當往生。<br />其第十三佛，名曰無畏，彼有七百九十億大菩薩眾，諸小菩薩及比丘等，不可稱計，皆當往生。」</p>

<p>佛語彌勒：「不但此十四佛國中諸菩薩等，當往生也；十方世界無量佛國，其往生者亦復如是，甚多無數。</p>

<p>我但說十方諸佛名號及菩薩、比丘生彼國者，晝夜一劫，尚未能盡，我今為汝，略說之耳。」</p>

<p><code>流通分</code></p>

<h2 id="3-流通分">3. 流通分</h2>

<h3 id="1-付囑流通">1. 付囑流通</h3>

<p><code>一、付囑彌勒</code></p>

<p><strong>佛告彌勒：「其有得聞彼佛名號，歡喜踴躍乃至一念，當知此人為得大利，則是具足無上功德。</strong></p>

<p><code>二、勸學示益</code></p>

<p>是故彌勒！<strong>設有大火，充滿三千大千世界，要當過此，聞是經法，</strong>歡喜信樂，受持讀誦，如說修行。</p>

<p><strong>所以者何？多有菩薩，欲聞此經而不能得。</strong></p>

<p><code>勸信</code></p>

<p><strong>若有眾生，聞此經者，於無上道終不退轉。</strong>是故應當專心信受，持誦說行。</p>

<p>吾今為諸眾生說此經法，令見無量壽佛，及其國土一切所有，所當為者，皆可求之，無得以我滅度之後復生疑惑。</p>

<p><code>三、預言惠眾</code><code>哀愍特留</code></p>

<p><strong>當來之世，經道滅盡，我以慈悲哀愍，特留此經，止住百歲。其有眾生值斯經者，隨意所願，皆可得度</strong>。」</p>

<p><code>四、舉難勸信</code><code>難值難信</code></p>

<p><strong>佛語彌勒：「如來興世，難值難見；諸佛經道，難得難聞；菩薩勝法、諸波羅蜜，得聞亦難；遇善知識，聞法能行，此亦為難；<br>若聞斯經，信樂受持，難中之難，無過此難！</strong></p>

<p>是故我法，如是作，如是說，如是教，應當信順，如法修行。」</p>

<h3 id="2-聞經得益">2. 聞經得益</h3>

<p><code>時眾得益</code></p>

<p>爾時世尊說此經法，無量眾生皆發無上正覺之心。萬二千那由他人得清淨法眼，二十二億諸天人民得阿那含果，八十萬比丘漏盡意解，四十億菩薩得不退轉。以弘誓功德而自莊嚴，於將來世當成正覺。</p>

<h3 id="3-現瑞眾喜">3. 現瑞眾喜</h3>

<p><code>滿會瑞相</code></p>

<p>爾時三千大千世界六種震動，大光普照十方國土，百千音樂自然而作，無量妙華紛紛而降。</p>

<p><code>信受奉行</code></p>

<p>佛說經已，彌勒菩薩及十方來諸菩薩眾、長老阿難、諸大聲聞，一切大眾，靡不歡喜。</p>

<p>佛說無量壽經 卷下終</p>

<h1 id="佛說觀無量壽經">佛說觀無量壽經</h1>

<p>劉宋西域三藏法師 畺良耶舍 譯</p>

<p><code>序分</code></p>

<h2 id="1-序分">1. 序分</h2>

<p><code>證信序</code></p>

<h3 id="1-證信序">1. 證信序</h3>

<p>如是我聞：</p>

<p><code>發起序</code></p>

<h3 id="2-發起序">2. 發起序</h3>

<p><code>一、化前序</code></p>

<h4 id="1-化前序">1. 化前序</h4>

<p>一時，佛在王舍城耆闍崛山中，與大比丘眾，千二百五十人俱；菩薩三萬二千，文殊師利法王子而為上首。</p>

<p><code>二、禁父緣</code></p>

<h4 id="2-禁父緣">2. 禁父緣</h4>

<p><code>1. 總起化處</code></p>

<p>爾時王舍大城，</p>

<p><code>2. 世王信惡</code></p>

<p>有一太子，名阿闍世，隨順調達惡友之教。</p>

<p><code>3. 世王禁父</code></p>

<p>收執父王頻婆娑羅，幽閉置於七重室內；制諸群臣，一不得往。</p>

<p><code>4. 夫人奉食</code></p>

<p>國太夫人名韋提希，恭敬大王。澡浴清淨，以酥蜜和麨，用塗其身；諸瓔珞中盛葡萄漿，密以上王。</p>

<p><code>5. 因禁請法</code></p>

<p>爾時大王，食麨飲漿，求水漱口。漱口畢已，合掌恭敬，向耆闍崛山，遙禮世尊，而作是言：「大目犍連是吾親友，願興慈悲，授我八戒。」</p>

<p><code>6. 父王受法</code></p>

<p>時目犍連如鷹隼飛，疾至王所。日日如是，授王八戒。世尊亦遣尊者富樓那為王說法。</p>

<p><code>7. 父王法悅</code></p>

<p>如是時間經三七日，王食麨蜜，得聞法故，顏色和悅。</p>

<p><code>三、禁母緣</code></p>

<h4 id="3-禁母緣">3. 禁母緣</h4>

<p><code>1. 問父音信</code></p>

<p>時阿闍世問守門者：「父王今者猶存在耶？」</p>

<p><code>2. 門家具答</code></p>

<p>時守門人白言：「大王，國太夫人身塗麨蜜，瓔珞盛漿，持用上王；沙門目連及富樓那從空而來，為王說法，不可禁制。」</p>

<p><code>3. 世王瞋怒</code><code>欲害其母</code></p>

<p>時阿闍世，聞此語已，怒其母曰：「我母是賊，與賊為伴；沙門惡人，幻惑咒術，令此惡王多日不死。」即執利劍，欲害其母。</p>

<p><code>4. 二臣切諫</code></p>

<p>時有一臣，名曰月光，聰明多智，及與耆婆，為王作禮，白言：「大王，臣聞《毗陀論經》說：劫初以來，有諸惡王貪國位故，殺害其父，一萬八千；未曾聞有無道害母。王今為此殺逆之事，污剎利種，臣不忍聞！是旃陀羅，不宜住此。」</p>

<p>時二大臣說此語竟，以手按劍，卻行而退。</p>

<p><code>5. 世王生怖</code></p>

<p>時阿闍世，驚怖惶懼，告耆婆言：「汝不為我耶？」</p>

<p><code>6. 二臣重諫</code></p>

<p>耆婆白言：「大王，慎莫害母！」</p>

<p><code>7. 受諫放母</code></p>

<p>王聞此語，懺悔求救，即便捨劍，止不害母。</p>

<p><code>8. 餘瞋禁母</code></p>

<p>敕語內官，閉置深宮，不令復出。</p>

<p><code>四、厭苦緣</code></p>

<h4 id="4-厭苦緣">4. 厭苦緣</h4>

<p><code>1. 夫人被禁</code></p>

<p>時韋提希被幽閉已，愁憂憔悴。</p>

<p><code>2. 因禁請佛</code></p>

<p>遙向耆闍崛山，為佛作禮，而作是言：「如來世尊在昔之時，恆遣阿難來慰問我。我今愁憂，世尊威重，無由得見；願遣目連、尊者阿難，與我相見。」</p>

<p>作是語已，悲泣雨淚，遙向佛禮，未舉頭頃。</p>

<p><code>3. 世尊自來</code></p>

<p>爾時世尊在耆闍崛山，知韋提希心之所念，即敕大目犍連及以阿難，從空而來。佛從耆闍崛山沒，於王宮出。時韋提希禮已舉頭，見世尊釋迦牟尼佛，身紫金色，坐百寶蓮華；</p>

<p><code>二僧為侍</code></p>

<p>目連侍左，阿難侍右；釋梵護世諸天，在虛空中，普雨天華，持用供養。</p>

<p><code>4. 夫人嘆怨</code></p>

<p>時韋提希見佛世尊，自絕瓔珞，舉身投地，號泣向佛，白言：「世尊，我宿何罪，生此惡子？世尊復有何等因緣，與提婆達多共為眷屬？</p>

<p><code>五、欣淨緣</code></p>

<h4 id="5-欣淨緣">5. 欣淨緣</h4>

<p><code>1. 通請所求</code></p>

<p>唯願世尊，為我廣說無憂惱處，我當往生，不樂閻浮提濁惡世也。</p>

<p><code>2. 舉所厭境</code></p>

<p>此濁惡處，地獄、餓鬼、畜生盈滿，多不善聚。願我未來，不聞惡聲，不見惡人。</p>

<p><code>3. 夫人懺悔</code></p>

<p>今向世尊，五體投地，求哀懺悔，</p>

<p><code>4. 通請去行</code></p>

<p>唯願佛日，教我觀於清淨業處。」</p>

<p><code>5. 光臺現國</code><code>酬前通請</code></p>

<p>爾時世尊，放眉間光。其光金色，遍照十方無量世界；還住佛頂，化為金臺，如須彌山，十方諸佛淨妙國土皆於中現：<br>或有國土，七寶合成；<br>復有國土，純是蓮華；<br>復有國土，如自在天宮；<br>復有國土，如玻璃鏡，<br>十方國土，皆於中現。<br>有如是等無量諸佛國土，嚴顯可觀，令韋提希見。</p>

<p><code>6. 總領所現</code></p>

<p>時韋提希白佛言：「世尊，是諸佛土雖復清淨，皆有光明，</p>

<p><code>7. 別選所求</code></p>

<p>我今樂生極樂世界阿彌陀佛所。</p>

<p><code>8. 請求別行</code></p>

<p>唯願世尊，教我思惟，教我正受。」</p>

<p><code>六、散善顯行緣</code></p>

<h4 id="6-散善顯行緣">6. 散善顯行緣</h4>

<p><code>1. 光益父王</code></p>

<p>爾時世尊即便微笑，有五色光從佛口出，一一光照頻婆娑羅王頂。爾時大王雖在幽閉，心眼無障，遙見世尊，頭面作禮，自然增進，成阿那含。</p>

<p><code>2. 答別求行</code><code>阿彌陀佛去此不遠</code></p>

<p>爾時，世尊告韋提希：「汝今知否？阿彌陀佛去此不遠。汝當繫念，諦觀彼國，淨業成者。我今為汝廣說眾譬，</p>

<p><code>3. 舉機勸益</code></p>

<p>亦令未來世一切凡夫欲修淨業者，得生西方極樂國土。</p>

<p><code>4. 勸修三福</code></p>

<p>欲生彼國者，當修三福：</p>

<p><code>（1）世福</code></p>

<p>一者孝養父母，奉事師長，慈心不殺，修十善業；</p>

<p><code>（2）戒福</code></p>

<p>二者受持三歸，具足眾戒，不犯威儀；</p>

<p><code>（3）行福</code></p>

<p>三者發菩提心，深信因果，讀誦大乘，勸進行者。</p>

<p><code>三福淨業</code></p>

<p>如此三事，名為淨業。」</p>

<p><code>5. 引聖勵凡</code></p>

<p>佛告韋提希：「汝今知否？此三種業，乃是過去、未來、現在三世諸佛淨業正因。」</p>

<p><code>七、定善示觀緣</code></p>

<h4 id="7-定善示觀緣">7. 定善示觀緣</h4>

<p><code>1. 敕聽許說</code></p>

<p>佛告阿難及韋提希：「諦聽，諦聽！善思念之。如來今者，為未來世一切眾生，為煩惱賊之所害者，說清淨業。</p>

<p><code>2. 問當聖意</code></p>

<p>善哉韋提希！快問此事。</p>

<p><code>3. 付囑流通</code></p>

<p>阿難，汝當受持，廣為多眾宣說佛語。</p>

<p><code>4. 勸修得益</code></p>

<p>如來今者，教韋提希及未來世一切眾生，觀於西方極樂世界。以佛力故，當得見彼清淨國土，如執明鏡自見面像。見彼國土極妙樂事，心歡喜故，應時即得無生法忍。」</p>

<p><code>5. 佛力觀成</code></p>

<p>佛告韋提希：「 <strong>汝是凡夫，心想羸劣，</strong>未得天眼，不能遠觀。</p>

<p><code>異方便</code></p>

<p><strong>諸佛如來有異方便</strong>，令汝得見。」</p>

<p><code>6. 牒恩生問</code></p>

<p>時韋提希白佛言：「世尊，如我今者，<strong>以佛力故，見彼國土；</strong></p>

<p><code>7. 韋提為物</code></p>

<p><strong>若佛滅後，諸眾生等濁惡不善，五苦所逼，</strong>云何當見阿彌陀佛極樂世界？」</p>

<p><code>正宗分</code></p>

<h2 id="2-正宗分">2. 正宗分</h2>

<p><code>定善</code></p>

<h3 id="1-定善觀">1. 定善觀</h3>

<p><code>一、日觀</code></p>

<h4 id="1-日想觀">1. 日想觀</h4>

<p><code>1. 總告總勸</code></p>

<p>佛告韋提希：「汝及眾生，應當專心，繫念一處，想於西方。</p>

<p><code>2. 牒所觀事</code></p>

<p>云何作想？凡作想者，一切眾生，自非生盲，有目之徒皆見日沒。</p>

<p><code>3. 正教觀察</code></p>

<p>當起想念，正坐西向，諦觀於日欲沒之處，令心堅住，專想不移。見日欲沒，狀如懸鼓。</p>

<p><code>4. 辨觀成相</code></p>

<p>既見日已，閉目開目，皆令明了。</p>

<p><code>5. 總結</code></p>

<p>是為日想，名曰初觀。</p>

<p><code>二、水觀</code></p>

<h4 id="2-水想觀">2. 水想觀</h4>

<p><code>1. 總標地體</code></p>

<p>次作水想。見水澄清，亦令明了，無分散意。既見水已，當起冰想。見冰映徹，作琉璃想。此想成已，見琉璃地，內外映徹。</p>

<p><code>2. 地下莊嚴</code></p>

<p>下有金剛七寶金幢，擎琉璃地。其幢八方，八楞具足；一一方面，百寶所成；一一寶珠，有千光明；一一光明，八萬四千色，映琉璃地，如億千日，不可具見。</p>

<p><code>3. 地上莊嚴</code></p>

<p>琉璃地上，以黃金繩雜廁間錯，以七寶界分齊分明。</p>

<p><code>4. 空裏莊嚴</code></p>

<p>一一寶中，有五百色光。其光如華，又似星月，懸處虛空，成光明臺。樓閣千萬，百寶合成。於臺兩邊，各有百億華幢、無量樂器以為莊嚴。</p>

<p><code>5. 光音說法</code></p>

<p>八種清風從光明出，鼓此樂器，演說苦、空、無常、無我之音。</p>

<p><code>6. 總結</code></p>

<p>是為水想，名第二觀。</p>

<p><code>三、地觀</code></p>

<h4 id="3-地想觀">3. 地想觀</h4>

<p><code>1. 結前生後</code></p>

<p>此想成時，</p>

<p><code>2. 辨觀成相</code></p>

<p>一一觀之，極令了了。閉目開目，不令散失，唯除睡時，恆憶此事。</p>

<p><code>想心粗見</code><code>三昧真見</code></p>

<p>如此想者，名為粗見極樂國地。若得三昧，見彼國地，了了分明，不可具說。</p>

<p><code>3. 總結</code></p>

<p>是為地想，名第三觀。」</p>

<p><code>4. 勸發流通</code></p>

<p>佛告阿難：「汝持佛語，為未來世一切大眾欲脫苦者，說是觀地法。</p>

<p><code>5. 顯觀利益</code></p>

<p>若觀是地者，除八十億劫生死之罪；捨身他世，必生淨國，心得無疑。</p>

<p><code>6. 辨觀邪正</code></p>

<p>作是觀者，名為正觀；若他觀者，名為邪觀。」</p>

<p><code>四、寶樹觀</code></p>

<h4 id="4-寶樹觀">4. 寶樹觀</h4>

<p><code>1. 結前生後</code></p>

<p>佛告阿難及韋提希：「地想成已，次觀寶樹。</p>

<p><code>2. 觀相儀則</code></p>

<p>觀寶樹者，一一觀之，作七重行樹想。</p>

<p><code>3. 樹之體量</code></p>

<p>一一樹高，八千由旬。</p>

<p><code>4. 雜樹嚴飾</code></p>

<p>其諸寶樹，七寶華葉，無不具足；一一華葉，作異寶色：琉璃色中出金色光，玻璃色中出紅色光，瑪瑙色中出硨磲光，硨磲色中出綠真珠光，珊瑚琥珀，一切眾寶以為映飾。</p>

<p><code>5. 樹上空嚴</code></p>

<p>妙真珠網，彌覆樹上。一一樹上，有七重網；一一網間，有五百億妙華宮殿，如梵王宮，諸天童子自然在中；一一童子，五百億釋迦毗楞伽摩尼寶以為瓔珞，其摩尼光，照百由旬，猶如和合百億日月，不可具名，眾寶間錯，色中上者。</p>

<p><code>6. 無雜自然</code></p>

<p>此諸寶樹，行行相當，葉葉相次。於眾葉間，生諸妙華，華上自然有七寶果。</p>

<p><code>7. 華葉色相</code></p>

<p>一一樹葉，縱廣正等二十五由旬；其葉千色，有百種畫，如天瓔珞。有眾妙華，作閻浮檀金色，如旋火輪，宛轉葉間。</p>

<p><code>8. 果有德用</code></p>

<p>湧生諸果，如帝釋瓶，有大光明，化成幢幡，無量寶蓋；是寶蓋中，映現三千大千世界一切佛事，十方佛國亦於中現。</p>

<p><code>9. 辨觀成相</code></p>

<p>見此樹已，亦當次第一一觀之，觀見樹、莖、枝、葉、華、果，皆令分明。</p>

<p><code>10. 總結</code></p>

<p>是為樹想，名第四觀。</p>

<p><code>五、寶池觀</code></p>

<h4 id="5-寶池觀">5. 寶池觀</h4>

<p><code>1. 總舉觀名</code><code>牒前生後</code></p>

<p>次當想水。欲想水者，</p>

<p><code>2. 池數出處</code></p>

<p>極樂國土，有八池水；一一池水，七寶所成，其寶柔軟，從如意珠王生。</p>

<p><code>3. 池溜旋還</code></p>

<p>分為十四支，一一支作七寶妙色。黃金為渠，渠下皆以雜色金剛以為底沙。</p>

<p><code>4. 水不思議用</code></p>

<p>一一水中，有六十億七寶蓮華；一一蓮華，團圓正等十二由旬。其摩尼水，流注華間，尋樹上下；</p>

<p><code>5. 水不思議德</code></p>

<p>其聲微妙，演說苦、空、無常、無我、諸波羅蜜，復有讚歎諸佛相好者。</p>

<p><code>6. 摩尼神德</code></p>

<p>如意珠王，湧出金色微妙光明，其光化為百寶色鳥，和鳴哀雅，常讚念佛、念法、念僧。</p>

<p><code>7. 總結</code></p>

<p>是為八功德水想，名第五觀。</p>

<p><code>六、寶樓觀</code></p>

<h4 id="6-寶樓觀">6. 寶樓觀</h4>

<p><code>1. 總舉觀名</code><code>牒前生後</code></p>

<p>眾寶國土，</p>

<p><code>2. 寶樓住處</code></p>

<p>一一界上，</p>

<p><code>3. 一界樓數</code></p>

<p>有五百億寶樓。</p>

<p><code>4. 閣內莊嚴</code></p>

<p>其樓閣中，有無量諸天作天伎樂。</p>

<p><code>5. 樓外莊嚴</code></p>

<p>又有樂器，懸處虛空，如天寶幢，不鼓自鳴。</p>

<p><code>6. 樂讚念佛</code></p>

<p>此眾音中，皆說念佛、念法、念比丘僧。</p>

<p><code>7. 顯觀成相</code></p>

<p>此想成已，名為粗見極樂世界寶樹、寶地、寶池。</p>

<p><code>8. 總結</code></p>

<p>是為總觀想，名第六觀。</p>

<p><code>9. 牒前生後</code></p>

<p>若見此者，</p>

<p><code>10. 正顯觀益</code></p>

<p>除無量億劫極重惡業，命終之後，必生彼國。</p>

<p><code>11. 辨觀邪正</code></p>

<p>作是觀者，名為正觀；若他觀者，名為邪觀。」</p>

<p><code>七、華座觀</code></p>

<h4 id="7-華座觀">7. 華座觀</h4>

<p><code>1. 敕聽許說</code></p>

<p>佛告阿難及韋提希：「諦聽，諦聽！善思念之。吾當為汝，分別解說</p>

<p><code>除苦惱法</code></p>

<p>除苦惱法。</p>

<p><code>2. 勸發流通</code></p>

<p>汝等憶持，廣為大眾分別解說。」</p>

<p><code>3. 二尊許應</code><code>住立空中尊</code></p>

<p><strong>說是語時，無量壽佛住立空中，</strong>觀世音、大勢至，是二大士侍立左右，光明熾盛，不可具見，百千閻浮檀金色，不得為比。</p>

<p><code>4. 韋提得忍</code></p>

<p>時韋提希見無量壽佛已，接足作禮，</p>

<p><code>5. 領荷佛恩</code></p>

<p>白佛言：「世尊，我今因佛力故，得見無量壽佛及二菩薩；</p>

<p><code>6. 為物置請</code></p>

<p>未來眾生，當云何觀無量壽佛及二菩薩？」</p>

<p><code>7. 總告許說</code></p>

<p>佛告韋提希：「欲觀彼佛者，當起想念。</p>

<p><code>8. 教觀方便</code></p>

<p>於七寶地上，作蓮華想。</p>

<p><code>9. 寶華莊嚴</code></p>

<p>令其蓮華，一一葉上，作百寶色，有八萬四千脈，猶如天畫；一一脈有八萬四千光，</p>

<p><code>10. 辨觀成相</code></p>

<p>了了分明，皆令得見。</p>

<p><code>11. 華葉莊嚴</code></p>

<p>華葉小者，縱廣二百五十由旬。如是蓮華，具有八萬四千葉；一一葉間，各有百億摩尼珠王以為映飾；一一摩尼珠，放千光明，其光如蓋，七寶合成，遍覆地上。</p>

<p><code>12. 臺上莊嚴</code></p>

<p>釋迦毗楞伽寶以為其臺。此蓮華臺，八萬金剛甄叔迦寶、梵摩尼寶、妙真珠網以為交飾。</p>

<p><code>13. 幢上莊嚴</code></p>

<p>於其臺上，自然而有四柱寶幢；一一寶幢，如百千萬億須彌山；幢上寶幔，如夜摩天宮。復有五百億微妙寶珠以為映飾；</p>

<p><code>14. 珠光德用</code></p>

<p>一一寶珠，有八萬四千光；一一光，作八萬四千異種金色；一一金色，遍其寶土，處處變化，各作異相：或為金剛臺，或作真珠網，或作雜華雲，於十方面隨意變現，施作佛事。</p>

<p><code>15. 總結</code></p>

<p>是為華座想，名第七觀。」</p>

<p><code>16. 願力成華</code></p>

<p>佛告阿難：「如此妙華，是本法藏比丘願力所成。</p>

<p><code>17. 重顯觀儀</code></p>

<p>若欲念彼佛者，當先作此華座想。作此想時，不得雜觀，皆應一一觀之，一一葉、一一珠、一一光、一一臺、一一幢，皆令分明，如於鏡中自見面像。</p>

<p><code>18. 結觀成益</code></p>

<p>此想成者，滅除五萬億劫生死之罪，必定當生極樂世界。</p>

<p><code>19. 辨觀邪正</code></p>

<p>作是觀者，名為正觀；若他觀者，名為邪觀。」</p>

<p><code>八、像觀 </code></p>

<h4 id="8-像觀">8. 像觀</h4>

<p><code>1. 結前生後</code></p>

<p>佛告阿難及韋提希：「見此事已，次當想佛。所以者何？</p>

<p><code>2. 諸佛應現</code></p>

<p><strong>諸佛如來是法界身，入一切眾生心想中。</strong></p>

<p><code>3. 結勸利益</code></p>

<p>是故汝等心想佛時，是心即是三十二相、八十隨形好。<strong>是心作佛，是心是佛。</strong>諸佛正遍知海，從心想生。</p>

<p><code>4. 勸觀彼佛</code></p>

<p>是故應當一心繫念，諦觀彼佛多陀阿伽度、阿羅訶、三藐三佛陀。</p>

<p><code>5. 牒前生後</code></p>

<p>想彼佛者，先當想像。</p>

<p><code>6. 辨觀成相</code><code>像身觀</code></p>

<p>閉目開目，見一寶像，如閻浮檀金色，坐彼華上。見像坐已，心眼得開，了了分明，見極樂國，七寶莊嚴：寶地寶池，寶樹行列；諸天寶幔，彌覆其上；眾寶羅網，滿虛空中。見如此事，極令明了，如觀掌中。</p>

<p><code>7. 結上生後</code></p>

<p>見此事已，</p>

<p><code>8. 成三身觀</code></p>

<p>復當更作一大蓮華，在佛左邊，如前蓮華，等無有異；復作一大蓮華，在佛右邊。想一觀世音菩薩像，坐左華座，亦作金色，如前無異；想一大勢至菩薩像，坐右華座。</p>

<p><code>9. 成多身觀</code></p>

<p>此想成時，佛菩薩像皆放光明。其光金色，照諸寶樹；一一樹下，亦有三蓮華；諸蓮華上，各有一佛、二菩薩像，遍滿彼國。</p>

<p><code>10. 莊嚴說法</code></p>

<p>此想成時，行者當聞水流光明，及諸寶樹、鳧、雁、鴛鴦皆說妙法；出定入定，恆聞妙法。行者所聞，出定之時，憶持不捨。</p>

<p><code>11. 辨觀邪正</code></p>

<p>令與修多羅合。若不合者，名為妄想；若與合者，名為粗想見極樂世界。</p>

<p><code>12. 總結</code></p>

<p>是為像想，名第八觀。</p>

<p><code>13. 修觀現益</code><code>念佛三昧</code></p>

<p>作是觀者，除無量億劫生死之罪，於現身中得念佛三昧。」</p>

<p><code>九、真身觀 </code></p>

<h4 id="9-真身觀">9. 真身觀</h4>

<p><code>1. 正明告命</code><code>結前生後</code></p>

<p>佛告阿難及韋提希：「此想成已，次當更觀無量壽佛身相光明。</p>

<p><code>2. 真佛身相</code></p>

<p>阿難當知：無量壽佛，身如百千萬億夜摩天閻浮檀金色，</p>

<p><code>3. 身量大小</code></p>

<p>佛身高六十萬億那由他恆河沙由旬。</p>

<p><code>4. 總觀身相</code></p>

<p>眉間白毫，右旋宛轉，如五須彌山；佛眼如四大海水，青白分明；身諸毛孔，演出光明，如須彌山。彼佛圓光，如百億三千大千世界；於圓光中，有百萬億那由他恆河沙化佛；一一化佛，亦有眾多無數化菩薩以為侍者。</p>

<p><code>5. 觀身別相</code></p>

<p>無量壽佛，有八萬四千相；一一相中，各有八萬四千隨形好；一一好中，復有八萬四千光明；</p>

<p><code>光明遍照之文</code></p>

<p><strong>一一光明，遍照十方世界，念佛眾生攝取不捨。</strong></p>

<p><code>6. 結少顯多</code></p>

<p>其光相好，及與化佛，不可具說。</p>

<p><code>7. 令心眼見</code></p>

<p>但當憶想，令心眼見。</p>

<p><code>8. 觀益得成</code></p>

<p>見此事者，即見十方一切諸佛；以見諸佛故，名念佛三昧。作是觀者，名觀一切佛身；以觀佛身故，亦見佛心。</p>

<p><code>彌陀大慈</code><code>普救一切眾生之文</code></p>

<p><strong>佛心者，大慈悲是，以無緣慈，攝諸眾生。</strong></p>

<p><code>9. 捨身得生</code></p>

<p>作此觀者，捨身他世，生諸佛前，得無生忍。</p>

<p><code>10. 結勸觀益</code></p>

<p>是故智者，應當繫心，諦觀無量壽佛。觀無量壽佛者，從一相好入：但觀眉間白毫，極令明了；見眉間白毫相者，八萬四千相好自然當現。見無量壽佛者，即見十方無量諸佛；得見無量諸佛故，諸佛現前授記。</p>

<p><code>11. 總結</code></p>

<p>是為遍觀一切色身相，名第九觀。</p>

<p><code>12. 辨觀邪正</code></p>

<p>作是觀者，名為正觀；若他觀者，名為邪觀。」</p>

<p><code>十、觀音觀</code></p>

<h4 id="10-觀音觀">10. 觀音觀</h4>

<p><code>1. 結前生後</code></p>

<p>佛告阿難及韋提希：「見無量壽佛了了分明已，次亦應觀觀世音菩薩。</p>

<p><code>2. 總標身相</code></p>

<p>此菩薩身長八十萬億那由他由旬，身紫金色，頂有肉髻，項有圓光，面各百千由旬。其圓光中，有五百化佛，如釋迦牟尼；一一化佛，有五百化菩薩、無量諸天以為侍者。舉身光中，五道眾生、一切色相，皆於中現。</p>

<p><code>3. 天冠化佛</code></p>

<p>頂上毗楞伽摩尼寶以為天冠；其天冠中，有一立化佛，高二十五由旬。</p>

<p><code>4. 面身異色</code></p>

<p>觀世音菩薩，面如閻浮檀金色。</p>

<p><code>5. 毫光化佛</code></p>

<p>眉間毫相，備七寶色，流出八萬四千種光明；一一光明，有無量無數百千化佛；一一化佛，無數化菩薩以為侍者，變現自在，滿十方世界，譬如紅蓮華色。</p>

<p><code>6. 身服光瓔</code></p>

<p>有八十億微妙光明以為瓔珞；其瓔珞中，普現一切諸莊嚴事。</p>

<p><code>7. 手有悲用</code></p>

<p>手掌作五百億雜蓮華色；手十指端，一一指端有八萬四千畫，猶如印文；一一畫，有八萬四千色；一一色，有八萬四千光，其光柔軟，普照一切：以此寶手，接引眾生。</p>

<p><code>8. 足有德用</code></p>

<p>舉足時，足下有千輻輪相，自然化成五百億光明臺；下足時，有金剛摩尼華，布散一切，莫不彌滿。</p>

<p><code>9. 餘相同佛</code></p>

<p>其餘身相，眾好具足，如佛無異；</p>

<p><code>10. 師徒位別</code></p>

<p>唯頂上肉髻，及無見頂相，不及世尊。</p>

<p><code>11. 總結</code></p>

<p>是為觀觀世音菩薩真實色身相，名第十觀。」</p>

<p><code>12. 結前生後</code></p>

<p>佛告阿難：「若欲觀觀世音菩薩者，當作是觀。</p>

<p><code>13. 勸觀利益</code></p>

<p>作是觀者，不遇諸禍，淨除業障，除無數劫生死之罪。如此菩薩，但聞其名獲無量福，何況諦觀。</p>

<p><code>14. 重顯觀儀</code></p>

<p>若有欲觀觀世音菩薩者，先觀頂上肉髻，次觀天冠，其餘眾相，亦次第觀之，悉令明了，如觀掌中。</p>

<p><code>15. 辨觀邪正</code></p>

<p>作是觀者，名為正觀；若他觀者，名為邪觀。</p>

<p><code>十一、勢至觀</code></p>

<h4 id="11-勢至觀">11. 勢至觀</h4>

<p><code>1. 總舉觀名</code></p>

<p>次觀大勢至菩薩。</p>

<p><code>2. 次辨觀相</code></p>

<p>此菩薩身量大小亦如觀世音。</p>

<p><code>3. 正明圓光</code></p>

<p>圓光面各百二十五由旬，照二百五十由旬。</p>

<p><code>4. 光益有緣</code></p>

<p>舉身光明，照十方國，作紫金色，有緣眾生，皆悉得見。</p>

<p><code>依光立名</code></p>

<p>但見此菩薩一毛孔光，即見十方無量諸佛淨妙光明，是故號此菩薩名無邊光。</p>

<p><code>依德立名</code></p>

<p>以智慧光普照一切，令離三塗，得無上力，是故號此菩薩名大勢至。</p>

<p><code>5. 天冠莊嚴</code></p>

<p>此菩薩天冠，有五百寶華；一一寶華，有五百寶臺；一一臺中，十方諸佛，淨妙國土，廣長之相，皆於中現。</p>

<p><code>6. 肉髻寶瓶</code></p>

<p>頂上肉髻，如缽頭摩華；於肉髻上，有一寶瓶，盛諸光明，普現佛事。</p>

<p><code>7. 餘同觀音</code></p>

<p>餘諸身相，如觀世音，等無有異。</p>

<p><code>8. 行異觀音</code><code>行時地動</code></p>

<p>此菩薩行時，十方世界，一切震動；當地動處，有五百億寶華；一一寶華，莊嚴高顯，如極樂世界。</p>

<p><code>9. 坐異觀音</code><code>坐時聖現</code></p>

<p>此菩薩坐時，七寶國土一時動搖。從下方金光佛剎，乃至上方光明王佛剎，於其中間無量塵數分身無量壽佛、分身觀世音、大勢至，皆悉雲集極樂國土，側塞空中，坐蓮華座，演說妙法，度苦眾生。</p>

<p><code>10. 辨觀邪正</code></p>

<p>作此觀者，名為正觀；若他觀者，名為邪觀。見大勢至菩薩，是為觀大勢至色身相，名第十一觀。</p>

<p><code>11. 修觀利益</code></p>

<p>觀此菩薩者，除無數劫阿僧祇生死之罪；</p>

<p><code>12. 重生後益</code></p>

<p>作是觀者，不處胞胎，常遊諸佛淨妙國土。</p>

<p><code>13. 總辨觀成</code></p>

<p>此觀成已，名為具足觀觀世音、大勢至。</p>

<p><code>十二、普觀</code></p>

<h4 id="12-普觀">12. 普觀</h4>

<p><code>1. 牒前生後</code></p>

<p>見此事時，</p>

<p><code>2. 作自生想</code></p>

<p>當起自心，生於西方極樂世界，於蓮華中結跏趺坐；作蓮華合想，作蓮華開想；蓮華開時，有五百色光來照身想，眼目開想，見佛菩薩滿虛空中，水鳥樹林及與諸佛，所出音聲皆演妙法。</p>

<p><code>3. 定散常憶</code></p>

<p>與十二部經合。若出定之時，憶持不失。</p>

<p><code>4. 觀成之益</code></p>

<p>見此事已，名見無量壽佛、極樂世界。</p>

<p><code>5. 總結</code></p>

<p>是為普觀想，名第十二觀。</p>

<p><code>6. 三身護念</code></p>

<p>無量壽佛化身無數，與觀世音及大勢至，常來至此行人之所。」</p>

<p><code>十三、雜想觀</code></p>

<h4 id="13-雜想觀">13. 雜想觀</h4>

<p><code>1. 正明告命</code><code>結勸生後</code></p>

<p>佛告阿難及韋提希：「若欲至心生西方者，</p>

<p><code>2. 觀像表真</code></p>

<p>先當觀於一丈六像，在池水上。</p>

<p><code>3. 境大心小</code></p>

<p>如先所說，無量壽佛身量無邊，非是凡夫心力所及；</p>

<p><code>4. 佛力觀成</code></p>

<p>然彼如來宿願力故，有憶想者必得成就。</p>

<p><code>5. 比較顯勝</code></p>

<p>但想佛像，得無量福，況復觀佛具足身相！</p>

<p><code>6. 佛像皆真</code><code>如意變現</code></p>

<p>阿彌陀佛神通如意，於十方國變現自在：或現大身，滿虛空中；或現小身，丈六八尺。</p>

<p><code>7. 光相同真</code></p>

<p>所現之形，皆真金色；圓光化佛及寶蓮華，如上所說。</p>

<p><code>8. 二侍身同</code></p>

<p>觀世音菩薩及大勢至，於一切處身同；</p>

<p><code>9. 勸觀二別</code></p>

<p>眾生但觀首相，知是觀世音，知是大勢至。</p>

<p><code>10. 三聖宿願</code></p>

<p>此二菩薩，助阿彌陀佛普化一切。</p>

<p><code>11. 總結</code></p>

<p>是為雜想觀，名第十三觀。」</p>

<p><code>散善</code></p>

<h3 id="2-散善觀">2. 散善觀</h3>

<p><code>上輩生</code></p>

<h4 id="1-上輩觀">1. 上輩觀</h4>

<p><code>上品上生</code></p>

<h5 id="1-上品上生">1. 上品上生</h5>

<p><code>1. 總明告命</code></p>

<p>佛告阿難及韋提希：「</p>

<p><code>2. 辨定其位</code></p>

<p>上品上生者：</p>

<p><code>3. 總舉有緣</code></p>

<p>若有眾生，願生彼國者，<strong>發三種心，即便往生。</strong></p>

<p><code>4. 辨定正因</code></p>

<p>何等為三？<br><strong>一者至誠心，<br>二者深心，<br>三者迴向發願心。<br>具三心者，必生彼國。</strong></p>

<p><code>5. 正明簡機</code></p>

<p>復有三種眾生當得往生。</p>

<p><code>6. 正明受法</code></p>

<p>何等為三？<br>一者慈心不殺，具諸戒行；<br>二者讀誦大乘方等經典；<br>三者修行六念。</p>

<p><code>7. 迴向願生</code></p>

<p>迴向發願，願生彼國：</p>

<p><code>8. 修業延促</code></p>

<p>具此功德，一日乃至七日，即得往生。</p>

<p><code>9. 臨終聖接</code><code>報佛兼化</code></p>

<p>生彼國時，此人精進勇猛故，阿彌陀如來與觀世音、大勢至、無數化佛、百千比丘、聲聞大眾、無量諸天、七寶宮殿；觀世音菩薩執金剛臺，與大勢至菩薩至行者前。阿彌陀佛放大光明，照行者身，與諸菩薩授手迎接。觀世音、大勢至與無數菩薩，讚歎行者，勸進其心。行者見已，歡喜踴躍，自見其身乘金剛臺，隨從佛後，如彈指頃往生彼國。</p>

<p><code>10. 華開遲疾</code></p>

<p>生彼國已，</p>

<p><code>11. 華開得益</code></p>

<p>見佛色身眾相具足，見諸菩薩色相具足。光明寶林，演說妙法，聞已即悟無生法忍。經須臾間，歷事諸佛，遍十方界，於諸佛前，次第授記。還到本國，得無量百千陀羅尼門。</p>

<p><code>總結</code></p>

<p>是名上品上生者。</p>

<p><code>上品中生</code></p>

<h5 id="2-上品中生">2. 上品中生</h5>

<p><code>1. 總舉位名</code></p>

<p>上品中生者：</p>

<p><code>6. 正明受法</code></p>

<p>不必受持、讀誦方等經典；善解義趣，於第一義心不驚動；深信因果，不謗大乘：</p>

<p><code>8. 迴向願生</code></p>

<p>以此功德，迴向願求生極樂國。</p>

<p><code>9. 臨終聖接</code></p>

<p>行此行者，命欲終時，阿彌陀佛與觀世音、大勢至、無量大眾眷屬圍繞，持紫金臺，至行者前，讚言：『法子，汝行大乘，解第一義，是故我今來迎接汝。』去時遲疾與千化佛，一時授手。行者自見坐紫金臺，合掌叉手，讚歎諸佛，如一念頃，即生彼國七寶池中。</p>

<p><code>10. 華開遲疾</code></p>

<p>此紫金臺，如大寶華，經宿則開。行者身作紫磨金色，足下亦有七寶蓮華。</p>

<p><code>11. 華開得益</code></p>

<p>佛及菩薩俱時放光，照行者身。目即開明，因前宿習，普聞眾聲，純說甚深第一義諦。即下金臺，禮佛合掌，讚歎世尊。經於七日，應時即於阿耨多羅三藐三菩提，得不退轉；</p>

<p><code>他方得益</code></p>

<p>應時即能飛行遍至十方，歷事諸佛，於諸佛所，修諸三昧。經一小劫，得無生忍，現前授記。</p>

<p><code>總結</code></p>

<p>是名上品中生者。</p>

<p><code>上品下生</code></p>

<h5 id="3-上品下生">3. 上品下生</h5>

<p><code>1. 總舉位名</code></p>

<p>上品下生者：</p>

<p><code>6. 受法不同</code></p>

<p>亦信因果，不謗大乘，但發無上道心：</p>

<p><code>8. 迴向願生</code></p>

<p>以此功德，迴向願求生極樂國。</p>

<p><code>9. 臨終聖接</code></p>

<p>行者命欲終時，阿彌陀佛及觀世音、大勢至，與諸菩薩，持金蓮華，化作五百佛，來迎此人。五百化佛一時授手，讚言：『法子，汝今清淨，發無上道心，我來迎汝。』見此事時，即自見身坐金蓮華；坐已華合，隨世尊後，即得往生七寶池中。</p>

<p><code>10. 華開遲疾</code></p>

<p>一日一夜，蓮華乃開。</p>

<p><code>11. 華開得益</code></p>

<p>七日之中，乃得見佛；雖見佛身，於眾相好，心不明了。於三七日後乃了了見，聞眾音聲，皆演妙法；</p>

<p><code>他方得益</code></p>

<p>遊歷十方，供養諸佛，於諸佛前，聞甚深法。經三小劫，得百法明門，住歡喜地。</p>

<p><code>總結</code></p>

<p>是名上品下生者。是名上輩生想，名第十四觀。」</p>

<p><code>中輩生</code></p>

<h4 id="2-中輩觀">2. 中輩觀</h4>

<p><code>中品上生</code></p>

<h5 id="1-中品上生">1. 中品上生</h5>

<p><code>1. 總明告命</code></p>

<p>佛告阿難及韋提希：「</p>

<p><code>2. 辨定其位</code></p>

<p>中品上生者：</p>

<p><code>5. 正明簡機</code><code>6. 受法不同</code></p>

<p>若有眾生，受持五戒，持八戒齋，修行諸戒，不造五逆，無眾過患：</p>

<p><code>8. 迴向願生</code></p>

<p>以此善根，迴向願求生於西方極樂世界。</p>

<p><code>9. 臨終聖接</code></p>

<p>臨命終時，阿彌陀佛與諸比丘眷屬圍繞，放金色光，至其人所，演說苦、空、無常、無我，讚歎出家得離眾苦。行者見已，心大歡喜。自見己身坐蓮華臺，長跪合掌，為佛作禮。未舉頭頃，即得往生極樂世界。</p>

<p><code>10. 華開遲疾</code></p>

<p>蓮華尋開；</p>

<p><code>11. 華開得益</code></p>

<p>當華敷時，聞眾音聲讚歎四諦，應時即得阿羅漢道，三明六通，具八解脫。</p>

<p><code>總結</code></p>

<p>是名中品上生者。</p>

<p><code>中品中生</code></p>

<h5 id="2-中品中生">2. 中品中生</h5>

<p><code>2. 辨定其位</code></p>

<p>中品中生者：</p>

<p><code>5. 簡機受法</code></p>

<p>若有眾生，若一日一夜持八戒齋，若一日一夜持沙彌戒，若一日一夜持具足戒，威儀無缺：</p>

<p><code>8. 迴向願生</code></p>

<p>以此功德，迴向願求生極樂國。</p>

<p><code>9. 臨終聖接</code></p>

<p>戒香熏修，如此行者，命欲終時，見阿彌陀佛與諸眷屬，放金色光，持七寶蓮華，至行者前。行者自聞空中有聲，讚言：『善男子，如汝善人，隨順三世諸佛教故，我來迎汝。』行者自見坐蓮華上，蓮華即合，生於西方極樂世界，在寶池中。</p>

<p><code>10. 華開遲疾</code></p>

<p>經於七日，蓮華乃敷；</p>

<p><code>11. 華開得益</code></p>

<p>華既敷已，開目合掌，讚歎世尊；聞法歡喜，得須陀洹。經半劫已，成阿羅漢。</p>

<p><code>總結</code></p>

<p>是名中品中生者。</p>

<p><code>中品下生</code></p>

<h5 id="3-中品下生">3. 中品下生</h5>

<p><code>2. 辨定其位</code></p>

<p>中品下生者：</p>

<p><code>5. 簡機受法</code></p>

<p>若有善男子、善女人，孝養父母，行世仁慈。</p>

<p><code>8. 臨終遇法</code></p>

<p>此人命欲終時，遇善知識，為其廣說阿彌陀佛國土樂事，</p>

<p><code>四十八願</code></p>

<p>亦說法藏比丘四十八願；</p>

<p><code>9. 臨終聖接</code></p>

<p>聞此事已，尋即命終，譬如壯士屈伸臂頃，即生西方極樂世界。</p>

<p><code>10. 華開遲疾</code></p>

<p>經七日已，</p>

<p><code>11. 華開得益</code></p>

<p>遇觀世音及大勢至，聞法歡喜，得須陀洹。過一小劫，成阿羅漢。</p>

<p><code>總結</code></p>

<p>是名 中品下生 者。 是名中輩生想，名第十五觀。」</p>

<p><code>下輩生</code></p>

<h4 id="3-下輩觀">3. 下輩觀</h4>

<p><code>下品上生</code></p>

<h5 id="1-下品上生">1. 下品上生</h5>

<p><code>1. 正明告命</code></p>

<p>佛告阿難及韋提希：「</p>

<p><code>2. 辨定其位</code></p>

<p>下品上生者：</p>

<p><code>5. 簡機造惡</code></p>

<p>或有眾生，作眾惡業；雖不誹謗方等經典，如此愚人多造惡法，無有慚愧。</p>

<p><code>8. 臨終遇法</code><code>六字佛名一稱往生</code></p>

<p>命欲終時，遇善知識，為說大乘十二部經首題名字；以聞如是諸經名故，除卻千劫極重惡業。智者復教合掌叉手，稱「南無阿彌陀佛」；稱佛名故，除五十億劫生死之罪。</p>

<p><code>9. 臨終聖接</code><code>稱佛名故諸罪消滅我來迎汝</code></p>

<p>爾時彼佛即遣化佛、化觀世音、化大勢至，至行者前，讚言：『<strong>善男子，以汝稱佛名故，諸罪消滅，我來迎汝。</strong>』作是語已，行者即見化佛光明遍滿其室；見已歡喜，即便命終，乘寶蓮華，隨化佛後，生寶池中。</p>

<p><code>10. 華開遲疾</code></p>

<p>經七七日，蓮華乃敷；</p>

<p><code>11. 華開得益</code></p>

<p>當華敷時，大悲觀世音菩薩及大勢至菩薩，放大光明，住其人前，為說甚深十二部經；聞已信解，發無上道心。經十小劫，具百法明門，得入初地。</p>

<p><code>總結</code></p>

<p>是名下品上生者。重舉行益得聞佛名、法名，及聞僧名；聞三寶名，即得往生。」</p>

<p><code>下品中生</code></p>

<h5 id="2-下品中生">2. 下品中生</h5>

<p><code>1. 總明告命</code></p>

<p>佛告阿難及韋提希：「</p>

<p><code>2. 辨定其位</code></p>

<p>下品中生者：</p>

<p><code>5. 簡機造業</code></p>

<p>或有眾生，毀犯五戒、八戒及具足戒；如此愚人，偷僧祇物，盜現前僧物，不淨說法，無有慚愧，以諸惡業而自莊嚴。如此罪人，</p>

<p><code>定入地獄</code></p>

<p>以惡業故，應墮地獄。</p>

<p><code>8. 臨終遇法</code></p>

<p>命欲終時，地獄眾火一時俱至。遇善知識，以大慈悲，即為讚說阿彌陀佛十力威德，廣讚彼佛光明神力，亦讚戒、定、慧、解脫、解脫知見。</p>

<p><code>聞名往生</code></p>

<p>此人聞已，除八十億劫生死之罪。地獄猛火化為清涼風，吹諸天華。</p>

<p><code>9. 臨終聖接</code></p>

<p>華上皆有化佛菩薩，迎接此人。如一念頃，即得往生。</p>

<p><code>10. 華開遲疾</code></p>

<p>七寶池中，蓮華之內，經於六劫，</p>

<p><code>11. 華開得益</code></p>

<p>蓮華乃敷，觀世音、大勢至以梵音聲安慰彼人，為說大乘甚深經典；聞此法已，應時即發無上道心。</p>

<p><code>總結</code></p>

<p>是名下品中生者。」</p>

<p><code>下品下生</code></p>

<h5 id="3-下品下生">3. 下品下生</h5>

<p><code>1. 總明告命</code></p>

<p>佛告阿難及韋提希：「</p>

<p><code>2. 辨定其位</code></p>

<p>下品下生者：</p>

<p><code>5. 簡機造惡</code><code>獄報無窮</code></p>

<p>或有眾生，作不善業，五逆十惡，具諸不善。如此愚人，以惡業故，應墮惡道，經歷多劫，受苦無窮。</p>

<p><code>8. 臨終遇法</code></p>

<p>如此愚人，臨命終時，遇善知識，種種安慰，為說妙法，教令念佛。</p>

<p><code>苦逼失念</code></p>

<p>彼人苦逼，不遑念佛。</p>

<p><code>轉教口稱</code></p>

<p>善友告言：『 <strong>汝若不能念彼佛者，應稱無量壽佛。</strong>』</p>

<p><code>十聲往生</code><code>六字佛名</code></p>

<p><strong>如是至心，令聲不絕，具足十念，稱南無阿彌陀佛。<br>稱佛名故，於念念中，除八十億劫生死之罪。</strong></p>

<p><code>9. 臨終聖接</code><code>金蓮如日</code></p>

<p>命終之時，見金蓮華，猶如日輪，住其人前；如一念頃，即得往生極樂世界。</p>

<p><code>10. 華開遲疾</code></p>

<p>於蓮華中，滿十二大劫，蓮華方開，</p>

<p><code>11. 華開得益</code></p>

<p>觀世音、大勢至，以大悲音聲，為其廣說諸法實相、除滅罪法；聞已歡喜，應時即發菩提之心。</p>

<p><code>總結</code></p>

<p>是名下品下生者。是名下輩生想，名第十六觀。」</p>

<p><code>得益分</code></p>

<h2 id="3-得益分">3. 得益分</h2>

<p><code>1. 牒前生後</code></p>

<p>說是語時，</p>

<p><code>2. 能聞法人</code></p>

<p>韋提希與五百侍女聞佛所說，</p>

<p><code>3. 光臺見國</code></p>

<p>應時即見極樂世界廣長之相，</p>

<p><code>4. 韋提得忍</code></p>

<p>得見佛身及二菩薩，心生歡喜，歎未曾有，豁然大悟，逮無生忍。</p>

<p><code>5. 侍女求生</code></p>

<p>五百侍女發阿耨多羅三藐三菩提心，願生彼國。</p>

<p><code>6. 侍女蒙記</code></p>

<p>世尊悉記，皆當往生；生彼國已，獲得諸佛現前三昧。</p>

<p><code>7. 諸天發心</code></p>

<p>無量諸天，發無上道心。</p>

<p><code>流通分</code></p>

<h2 id="4-流通分">4. 流通分</h2>

<p><code>1. 請發之由</code></p>

<p>爾時阿難即從座起，白佛言：「世尊，當何名此經？此法之要，當云何受持？」</p>

<p><code>2. 答問經名</code></p>

<p>佛告阿難：「此經名《觀極樂國土無量壽佛觀世音菩薩大勢至菩薩》，亦名《淨除業障生諸佛前》。</p>

<p><code>3. 問答受持</code></p>
<p>汝當受持，無令忘失。</p>

<p><code>4. 念觀比較</code></p>

<p>行此三昧者，現身得見無量壽佛及二大士。若善男子及善女人，</p>

<p><code>聞名除罪何況憶念</code></p>

<p>但聞佛名、二菩薩名，除無量劫生死之罪，何況憶念！</p>

<p><code>5. 絕讚念佛</code><code>芬陀華喻之文</code></p>

<p><strong>若念佛者，當知此人，則是人中芬陀利華；</strong></p>

<p><code>二聖為友之文</code></p>

<p><strong>觀世音菩薩、大勢至菩薩，為其勝友；當坐道場，生諸佛家。</strong>」</p>

<p><code>6. 唯囑持名之文</code></p>

<p><strong>佛告阿難：「汝好持是語，持是語者，即是持無量壽佛名。</strong>」</p>

<p><code>7. 聞皆喜躍</code></p>

<p>佛說此語時，尊者目犍連、尊者阿難及韋提希等，聞佛所說，皆大歡喜。</p>

<p><code>耆闍分</code></p>

<h2 id="5-耆闍分">5. 耆闍分</h2>

<p><code>1. 序分</code><code>步空還山</code></p>

<p>爾時世尊，足步虛空，還耆闍崛山。</p>

<p><code>2. 正宗分</code></p>

<p>爾時阿難，廣為大眾說如上事。</p>

<p><code>3. 流通分</code></p>

<p>無量諸天，及龍、夜叉，聞佛所說，皆大歡喜，禮佛而退。</p>

<p>佛說觀無量壽經</p>

<h1 id="佛說阿彌陀經">佛說阿彌陀經</h1>

<p>姚秦三藏法師 鳩摩羅什 奉詔譯</p>

<h2 id="1-序分">1. 序分</h2>

<h3 id="1-六成就之前五成就">1. 六成就之前五成就</h3>

<p>如是我聞：一時，佛在舍衛國祇樹給孤獨園。</p>

<h3 id="2-六成就之第六成就">2. 六成就之第六成就</h3>

<p>與大比丘僧千二百五十人俱，皆是大阿羅漢，眾所知識--長老舍利弗、摩訶目犍連、摩訶迦葉、摩訶迦旃延、摩訶俱絺羅、離婆多、周利槃陀伽、難陀、阿難陀、羅睺羅、憍梵波提、賓頭盧頗羅墮、迦留陀夷、摩訶劫賓那、薄拘羅、阿少免樓馱，如是等諸大弟子；並諸菩薩摩訶薩--文殊師利法王子、阿逸多菩薩、乾陀訶提菩薩、常精進菩薩，與如是等諸大菩薩；及釋提桓因等無量諸天大眾俱。</p>

<h2 id="2-正宗分">2. 正宗分</h2>

<h3 id="1-讚極樂淨土">1. 讚極樂淨土</h3>

<h4 id="1-略讚">1. 略讚</h4>

<p>爾時佛告長老舍利弗：從是西方，過十萬億佛土，有世界名曰極樂。其土有佛，號阿彌陀，今現在說法。</p>

<h4 id="2-廣讚">2. 廣讚</h4>

<h5 id="1-依報">1. 依報</h5>

<h6 id="1-極樂名義">1. 極樂名義</h6>

<p>舍利弗，彼土何故名為極樂？<strong>其國眾生，無有眾苦，但受諸樂，故名極樂。</strong></p>

<h6 id="2-寶欄網樹">2. 寶欄網樹</h6>

<p>又舍利弗，極樂國土，七重欄楯、七重羅網、七重行樹，皆是四寶周匝圍繞，是故彼國名為極樂。</p>

<h6 id="3-寶池德水">3. 寶池德水</h6>

<p>又舍利弗，極樂國土，有七寶池，八功德水充滿其中，池底純以金沙布地。四邊階道，金、銀、琉璃、玻璃合成。上有樓閣，亦以金、銀、琉璃、玻璃、硨磲、赤珠、瑪瑙而嚴飾之。池中蓮華，大如車輪，青色青光，黃色黃光，赤色赤光，白色白光，微妙香潔。</p>

<p>舍利弗，極樂國土成就如是功德莊嚴。</p>

<h6 id="4-天樂金地">4. 天樂金地</h6>

<p>又舍利弗，彼佛國土，常作天樂，黃金為地，晝夜六時雨天曼陀羅華。其土眾生，常以清旦，各以衣裓盛眾妙華，供養他方十萬億佛；即以食時，還到本國，飯食經行。</p>

<p>舍利弗，極樂國土成就如是功德莊嚴。</p>

<h6 id="5-鳥音說法">5. 鳥音說法</h6>

<p>復次，舍利弗，彼國常有種種奇妙雜色之鳥：白鶴、孔雀、鸚鵡、舍利、迦陵頻伽、共命之鳥。是諸眾鳥，晝夜六時出和雅音，其音演暢五根、五力、七菩提分、八聖道分如是等法。其土眾生聞是音已，皆悉念佛，念法，念僧。舍利弗，汝勿謂此鳥實是罪報所生。所以者何？彼佛國土無三惡道。</p>

<p>舍利弗，其佛國土尚無惡道之名，何況有實！是諸眾鳥，皆是阿彌陀佛欲令法音宣流，變化所作。</p>

<p>舍利弗，彼佛國土，微風吹動諸寶行樹及寶羅網，出微妙音，譬如百千種樂同時俱作。聞是音者，自然皆生念佛、念法、念僧之心。</p>

<p>舍利弗，其佛國土成就如是功德莊嚴。</p>

<h5 id="2-正報">2. 正報</h5>

<h6 id="1-彌陀名義">1. 彌陀名義</h6>

<p>舍利弗，於汝意云何？彼佛何故號阿彌陀？</p>

<p>舍利弗，<strong>彼佛光明無量，照十方國無所障礙，是故號為阿彌陀。</strong></p>

<p>又舍利弗，<strong>彼佛壽命及其人民，無量無邊阿僧祇劫，故名阿彌陀。</strong></p>

<h6 id="2-成佛時劫">2. 成佛時劫</h6>

<p>舍利弗，阿彌陀佛成佛以來，於今十劫。</p>

<h6 id="3-弟子無量">3. 弟子無量</h6>

<p>又舍利弗，彼佛有無量無邊聲聞弟子，皆阿羅漢，非是算數之所能知；諸菩薩眾亦復如是。</p>

<p>舍利弗，彼佛國土成就如是功德莊嚴。</p>

<h6 id="4-生皆補處">4. 生皆補處</h6>

<p>又舍利弗，<strong>極樂國土眾生生者，皆是阿鞞跋致，其中多有一生補處，</strong>其數甚多，非是算數所能知之，但可以無量無邊阿僧祇說。</p>

<h3 id="2-勸念佛往生">2. 勸念佛往生</h3>

<h4 id="1-念佛往生">1. 念佛往生</h4>

<h5 id="1-勸眾願生">1. 勸眾願生</h5>

<p>舍利弗，眾生聞者，應當發願，願生彼國。所以者何？得與如是諸上善人俱會一處。</p>

<h5 id="2-正因">2. 正因</h5>

<h6 id="1-少善非因">1. 少善非因</h6>

<p>舍利弗，<strong>不可以少善根福德因緣得生彼國。</strong></p>

<h6 id="2-念佛正因">2. 念佛正因</h6>

<p>舍利弗，若有善男子、善女人，<strong>聞說阿彌陀佛，執持名號，</strong>若一日，若二日，若三日，若四日，若五日，若六日，若七日，一心不亂：</p>

<h5 id="3-正果">3. 正果</h5>

<h6 id="1-臨終佛現">1. 臨終佛現</h6>

<p><strong>其人臨命終時，阿彌陀佛與諸聖眾現在其前；</strong></p>

<h6 id="2-命終往生">2. 命終往生</h6>

<p><strong>是人終時，心不顛倒，即得往生阿彌陀佛極樂國土。</strong></p>

<h4 id="2-證誠勸信">2. 證誠勸信</h4>

<h5 id="1-自證">1. 自證</h5>

<p>舍利弗，我見是利，故說此言。若有眾生聞是說者，應當發願，生彼國土。</p>

<h5 id="2-他證">2. 他證</h5>

<h6 id="1-東方佛證">1. 東方佛證</h6>

<p>舍利弗，如我今者，讚歎阿彌陀佛不可思議功德之利，東方亦有阿閦鞞佛、須彌相佛、大須彌佛、須彌光佛、妙音佛，如是等恆河沙數諸佛，各於其國出廣長舌相，遍覆三千大千世界，說誠實言：「汝等眾生，當信是《稱讚不可思議功德一切諸佛所護念經》。」</p>

<h6 id="2-南方佛證">2. 南方佛證</h6>

<p>舍利弗，南方世界有日月燈佛、名聞光佛、大燄肩佛、須彌燈佛、無量精進佛，如是等恆河沙數諸佛，各於其國出廣長舌相，遍覆三千大千世界，說誠實言：「汝等眾生，當信是《稱讚不可思議功德一切諸佛所護念經》。」</p>

<h6 id="3-西方佛證">3. 西方佛證</h6>

<p>舍利弗，西方世界有無量壽佛、無量相佛、無量幢佛、大光佛、大明佛、寶相佛、淨光佛，如是等恆河沙數諸佛，各於其國出廣長舌相，遍覆三千大千世界，說誠實言：「汝等眾生，當信是《稱讚不可思議功德一切諸佛所護念經》。」</p>

<h6 id="4-北方佛證">4. 北方佛證</h6>

<p>舍利弗，北方世界有燄肩佛、最勝音佛、難沮佛、日生佛、網明佛，如是等恆河沙數諸佛，各於其國出廣長舌相，遍覆三千大千世界，說誠實言：「汝等眾生，當信是《稱讚不可思議功德一切諸佛所護念經》。」</p>

<h6 id="5-下方佛證">5. 下方佛證</h6>

<p>舍利弗，下方世界有師子佛、名聞佛、名光佛、達摩佛、法幢佛、持法佛，如是等恆河沙數諸佛，各於其國出廣長舌相，遍覆三千大千世界，說誠實言：「汝等眾生，當信是《稱讚不可思議功德一切諸佛所護念經》。」</p>

<h6 id="6-上方佛證">6. 上方佛證</h6>

<p>舍利弗，上方世界有梵音佛、宿王佛、香上佛、香光佛、大燄肩佛、雜色寶華嚴身佛、娑羅樹王佛、寶華德佛、見一切義佛、如須彌山佛，如是等恆河沙數諸佛，各於其國出廣長舌相，遍覆三千大千世界，說誠實言：「汝等眾生，當信是《稱讚不可思議功德一切諸佛所護念經》。」</p>

<h5 id="3-勸信">3. 勸信</h5>

<h6 id="1-釋經名勸信">1. 釋經名勸信</h6>

<p>舍利弗，於汝意云何？何故名為《一切諸佛所護念經》？</p>

<p>舍利弗，若有善男子、善女人，聞是經受持者，及聞諸佛名者，是諸善男子、善女人，皆為一切諸佛之所護念，皆得不退轉於阿耨多羅三藐三菩提。</p>

<p>是故舍利弗，汝等皆當信受我語及諸佛所說。</p>

<h6 id="2-明發願益勸信">2. 明發願益勸信</h6>

<p>舍利弗，若有人已發願，今發願，當發願，欲生阿彌陀佛國者，是諸人等，皆得不退轉於阿耨多羅三藐三菩提，於彼國土若已生，若今生，若當生。</p>

<p>是故舍利弗，諸善男子、善女人，若有信者，應當發願，生彼國土。</p>

<h6 id="3-釋尊諸佛互讚-嘆難信難說">3. 釋尊諸佛互讚 嘆難信難說</h6>

<p>舍利弗，如我今者稱讚諸佛不可思議功德，彼諸佛等亦稱讚我不可思議功德，而作是言：「釋迦牟尼佛，能為甚難稀有之事，能於娑婆國土五濁惡世--劫濁、見濁、煩惱濁、眾生濁、命濁中，得阿耨多羅三藐三菩提，為諸眾生說是一切世間難信之法。」</p>

<p>舍利弗，當知我於五濁惡世行此難事，得阿耨多羅三藐三菩提，為一切世間說此難信之法，是為甚難！</p>

<h2 id="3-流通分">3. 流通分</h2>

<p>佛說此經已，舍利弗及諸比丘，一切世間天、人、阿修羅等，聞佛所說，歡喜信受，作禮而去。</p>

<p>佛說阿彌陀經</p>


<h1 id="安樂集-卷上">安樂集 卷上</h1>

<p>釋道綽 撰</p>

<p><code>十二大門</code></p>

<p>此《安樂集》一部之內，總有十二大門，皆引經論證明，勸信求往。</p>

<h2 id="第一大門">第一大門</h2>

<p>今先就<strong>第一大門</strong>內，文義雖眾，略作九門料簡，然後造文：</p>

<p>第一，明教興所由，約時被機，勸歸淨土。</p>

<p>第二，據諸部大乘，顯說聽方軌。</p>

<p>第三，據大乘聖教，明諸眾生發心久近、供佛多少，欲使時會聽眾，力勵發心。</p>

<p>第四，辨諸經宗旨不同。</p>

<p>第五，明諸經得名各異。如《涅槃》《般若經》等，就法為名；自有就喻，或有就事，亦有就時、就處，此例非一。今此《觀經》，就人、法為名：「佛」是人名，「說觀無量壽」是法名也。</p>

<p>第六，料簡說人差別。諸經起說，不過五種：一者佛自說，二者聖弟子說，三者諸天說，四者神仙說，五者變化說。此《觀經》者，五種說中，世尊自說。</p>

<p>第七，略明真應二身，並辨真應二土。</p>

<p>第八，顯彌陀淨國，位該上下，凡聖通往。</p>

<p>第九，明彌陀淨國，三界攝與不攝也。</p>

<h3 id="一、教興所由">一、教興所由</h3>

<p><strong>第一大門中，明教興所由，約時被機，勸歸淨土者：</strong></p>

<p><code>教赴時機</code></p>

<p><strong>若教赴時機，易修易悟；若機教時乖，難修難入。</strong> 是故《正法念經》<span class="split-text"><span>(《坐禪三昧經</span><span>》卷下意？)</span></span>云：「行者一心求道時，常當觀察時方便；若不得時無方便，是名為失不名利。」</p>

<p><code>濕木求火喻</code></p>

<p>何者？如鑽濕木以求火，火不可得，非時故；</p>

<p><code>乾薪覓水喻</code></p>

<p>若折乾薪以覓水，水不可得，無智故。是故《大集月藏經》<span class="split-text"><span>(《大集經》</span><span>卷五五意)</span></span>云：「佛滅度後，第一五百年，我諸弟子學慧得堅固；第二五百年，學定得堅固；第三五百年，學多聞讀誦得堅固；第四五百年，造立塔寺，修福懺悔得堅固；第五五百年，白法隱滯，多有諍訟，微有善法得堅固。」</p>

<p>又，彼《經》<span class="split-text"><span>(《大集月藏經》卷一一</span><span>、一七、二六等意？)</span></span>云：「諸佛出世，有四種法度眾生。何等為四？</p>

<p><code>法施度眾生</code></p>

<p>一者口說十二部經，即是法施度眾生；</p>

<p><code>身業度眾生</code></p>

<p>二者諸佛如來有無量光明相好，一切眾生但能繫心觀察，無不獲益，是即身業度眾生；</p>

<p><code>神通力度眾生</code></p>

<p>三者有無量德用、神通道力、種種變化，即是神通力量度眾生；</p>

<p><code>名號度眾生</code></p>

<p>四者諸佛如來有無量名號，若總若別，其有眾生，繫心稱念，莫不除障獲益，皆生佛前，即是名號度眾生。」</p>

<p><code>恆懺悔人</code></p>

<p><strong>計今時眾生，即當佛去世後第四五百年，正是懺悔修福，應稱佛名號時者。</strong> 若一念稱阿彌陀佛，即能除卻八十億劫生死之罪。一念既爾，況修常念，即是恆懺悔人也。</p>

<p>又，若去聖近，即前者修定、修慧是其正學，後者是兼；如去聖已遠，則後者稱名是正，前者是兼。何意然者？實由眾生去聖遙遠，機解浮淺暗鈍故也。是以韋提大士自為，及哀愍末世五濁眾生輪迴多劫、徒受痛燒，故能假遇苦緣咨開，出路豁然。大聖加慈，勸歸極樂。</p>

<p><strong>若欲於斯進趣，勝果難階；唯有淨土一門，可以情悕趣入。</strong></p>

<p>若欲披尋眾典，勸處彌多。遂以採集真言，助修往益。何者？欲使前生者導後，後去者訪前，連續無窮，願不休止，為盡無邊生死海故。</p>

<h3 id="二、說聽方軌">二、說聽方軌</h3>

<p><strong>第二，據諸部大乘，明說聽方軌者，於中有六：</strong></p>

<p>第一，《大集經》<span class="split-text"><span>(卷一</span><span>一意)</span></span>云：「於說法者，作醫王想，作拔苦想。所說之法，作甘露想，作醍醐想；其聽法者，作增長勝解想，作癒病想。若能如是，說者、聽者皆堪紹隆佛法，常生佛前。</p>

<p>第二，《大智度論》（卷一）云：「聽者端視如渴飲，一心入於語義中，聞法踴躍心悲喜，如是之人應為說。」</p>

<p>第三，彼《論》<span class="split-text"><span>(《智度論》</span><span>卷二八意)</span></span>又云：「有二種人，得福無量無邊。何等為二？一者樂說法人，二者樂聽法人。是故阿難白佛言：『舍利弗、目連，何以所得智慧神通於聖弟子中最為殊勝？』佛告阿難：『此之二人，於因中時，為法因緣，千里不難，是故今日最為殊勝。』」</p>

<p>第四，《無量壽大經》（卷下）云：「若人無善本，不得聞此經；清淨有戒者，乃獲聞正法。」</p>

<p>第五，<span class="split-text"><span>(《大經》</span><span>卷下意)</span></span>云：「曾更見世尊，則能信此事；奉事億如來，樂聞如是教。」</p>

<p>第六，《無量清淨覺經》<span class="split-text"><span>(卷四</span><span>意)</span></span>云：「善男子、善女人，聞說淨土法門，心生悲喜，身毛為豎，如拔出者，當知此人過去宿命已作佛道也。若復有人，聞開淨土法門，都不生信者，當知此人始從三惡道來，殃咎未盡，為此無信向耳。我說此人，未可得解脫也。」是故《無量壽大經》（卷下）云：「憍慢弊懈怠，難以信此法。」</p>

<h3 id="三、發心久近">三、發心久近</h3>

<p><strong>第三，據大乘聖教，明眾生發心久近，供佛多少者：</strong></p>

<p>如《涅槃經》<span class="split-text"><span>(北本卷六、</span><span>南本卷六意)</span></span>云「佛告迦葉菩薩：若有眾生，於熙連半恆河沙等諸佛所發菩提心，然後乃能於惡世中聞是大乘經典不生誹謗。若有於一恆河沙等佛所發菩提心，然後乃能於惡世中聞經不起誹謗，深生愛樂。若有於二恆河沙等佛所發菩提心，然後乃能於惡世中不謗是法，正解信樂，受持讀誦。若有於三恆河沙等佛所發菩提心，然後乃能於惡世中不謗是法，書寫經卷；雖為人說，未解深義。」</p>

<p>何以故須如此校量者？為彰今日座下聞經者，曾已發心供養多佛也。又顯大乘經之威力不可思議，是故《經》<span class="split-text"><span>(北本《涅槃經》卷六、</span><span>南本《涅槃經》卷六意)</span></span>云：「若有眾生，聞是經典，億百千劫不墮惡道。何以故？是妙經典所流布處，當知其地即是金剛，是中諸人亦如金剛。」故知聞經生信者，皆獲不可思議利益也。</p>

<h3 id="四、宗旨不同">四、宗旨不同</h3>

<p>第四，次辨諸經宗旨不同者：<br>
若依《涅槃經》，佛性為宗；<br>
若依《維摩經》，不可思議解脫為宗；<br>
若依《般若經》，空慧為宗；<br>
若依《大集經》，陀羅尼為宗。</p>

<p><code>觀佛為宗</code></p>

<p>今此《觀經》，以觀佛三昧為宗。若論所觀，不過依正二報，如下依諸觀所辨。</p>

<p>若依《觀佛三昧經》<span class="split-text"><span>(卷一</span><span>意)</span></span>云「佛告父王：諸佛出世，有三種益：</p>

<p>一者，口說十二部經法施利益，能除眾生無明暗障，開智慧眼，生諸佛前，早得無上菩提。</p>

<p>二者，諸佛如來有身相光明、無量妙好，若有眾生稱念、觀察，若總相，若別相，無問佛身現在、過去，皆能除滅眾生四重、五逆，永背三途，隨意所樂，常生淨土，乃至成佛。</p>

<p><code>勸令念佛</code></p>

<p>三者，勸父王令行念佛三昧。</p>

<p>父王白佛：佛地果德，真如實相第一義空，何因不遣弟子行之？</p>

<p>佛告父王：諸佛果德，有無量深妙境界、神通解脫，非是凡夫所行境界，故勸父王行念佛三昧。</p>

<p>父王白佛：念佛之功，其狀云何？</p>

<p><code>香樹伊蘭喻</code></p>

<p>佛告父王：如伊蘭林，方四十由旬。有一科牛頭栴檀，雖有根芽，猶未出土。其伊蘭林唯臭無香，若有啖其花果，發狂而死。後時栴檀根芽漸漸生長，才欲成樹，香氣昌盛，遂能改變此林，普皆香美。眾生見者，皆生稀有心。</p>

<p>佛告父王：一切眾生在生死中，念佛之心亦復如是。但能繫念不止，定生佛前。一得往生，即能改變一切諸惡，成大慈悲，如彼香樹改伊蘭林。」</p>

<p>所言「伊蘭林」者，喻眾生身內三毒三障、無邊重罪。言「栴檀」者，喻眾生念佛之心。「才欲成樹」者，謂一切眾生，但能積念不斷，業道成辦也。</p>

<p>問曰：計一切眾生念佛之功，亦應一切可知。何因一念之力能斷一切諸障，如一香樹改四十由旬伊蘭林，悉使香美也？</p>

<p><code>念佛三昧</code></p>

<p>答曰：依諸部大乘，顯念佛三昧功能不可思議也。何者？</p>

<p><code>師子筋喻</code></p>

<p>如《華嚴經》<span class="split-text"><span>(晉譯卷</span><span>五九意)</span></span>云：「譬如有人用師子筋以為琴絃，音聲一奏，一切餘絃悉皆斷壞。若人菩提心中行念佛三昧者，一切煩惱、一切諸障悉皆斷滅。</p>

<p><code>師子乳喻</code></p>

<p>亦如有人搆取牛羊驢馬一切諸乳，置一器中，若持師子乳一滴投之，直過無難，一切諸乳悉皆破壞，變為清水。若人但能菩提心中行念佛三昧者，一切惡魔、諸障直過無難。」</p>

<p><code>翳身藥喻</code></p>

<p>又，彼《經》<span class="split-text"><span>(晉譯《華嚴經</span><span>》卷五九意)</span></span>云：「譬如有人持翳身藥處處遊行，一切餘人不見是人。若能菩提心中行念佛三昧者，一切惡神、一切諸障不見是人，隨所詣處，無能遮障也。何故能爾？</p>

<p><code>三昧中王</code></p>

<p>此念佛三昧，即是一切三昧中王故也」。</p>

<h3 id="七、三身三土">七、三身三土</h3>

<p><strong>第七，略明三身三土義：</strong></p>

<p><code>彌陀身土問答</code></p>

<p>問曰：今現在阿彌陀佛是何身？極樂之國是何土？</p>

<p>答曰：現在彌陀是報佛，極樂寶莊嚴國是報土。然古舊相傳，皆云阿彌陀佛是化身，土亦是化土，此為大失也。若爾者，穢土亦化身所居、淨土亦化身所居者，未審如來報身更依何土也？今依《大乘同性經》辨定報化、淨穢者，《經》<span class="split-text"><span>(卷下</span><span>意)</span></span>云：「淨土中成佛者，悉是報身；穢土中成佛者，悉是化身。」彼《經》<span class="split-text"><span>(《大乘同性經</span><span>》卷下意)</span></span>云：「阿彌陀如來、蓮華開敷星王如來、龍主王如來、寶德如來等諸如來，清淨佛剎現得道者、當得道者，如是一切，皆是報身佛也。何者如來化身？由如今日踴步健如來、魔恐怖如來，如是等一切如來，穢濁世中如現成佛者、當成佛者，從兜率下，乃至住持一切正法、一切像法、一切末法，如是化事，皆是化身佛也。何者如來法身？如來真法身者，無色，無形，無現，無著，不可見，無言說，無住處，無生無滅，是名真法身義也。」</p>

<p><code>報身入滅問答</code></p>

<p>問曰：如來報身常住，云何《觀音授記經》（意）云「阿彌陀佛入涅槃後，觀世音菩薩次補佛處」也？</p>

<p>答曰：此是報身示現隱沒相，非滅度也。彼《經》（意）云「阿彌陀佛入涅槃後，復有深厚善根眾生還見如故」，即其證也。</p>

<p>又，《寶性論》<span class="split-text"><span>(卷四</span><span>意)</span></span>云「報身有五種相：說法及可見，諸業不休息，及休息隱沒，示現不實體」，即其證也。</p>

<p><code>釋迦報身問答</code></p>

<p>問曰：釋迦如來報身報土在何方也？</p>

<p>答曰：《涅槃經》<span class="split-text"><span>(北本卷二四、</span><span>南本卷二二意)</span></span>云「西方去此四十二恆河沙佛土，有世界名曰無勝。彼土所有莊嚴，亦如西方極樂世界等無有異。我於彼土出現於世；為化眾生故，來在此娑婆國土。非但我出此土，一切如來亦復如是」，即其證也。</p>

<p><code>彌陀父母問答</code></p>

<p>問曰：《鼓音經》（意）云「阿彌陀佛有父母」，明知非是報佛報土也。</p>

<p>答曰：子但聞名，不究尋經旨，致此疑，可謂錯之毫毛，失之千里。然阿彌陀佛亦具三身：極樂出現者，即是報身；今言有父母者，是穢土中示現化身父母也。亦如釋迦如來，淨土中成其報佛；應來此方，示有父母，成其化佛。阿彌陀佛亦復如是。</p>

<p>又如《鼓音聲經》（意）云「爾時阿彌陀佛與聲聞眾俱，國號清泰。聖王所住，其城縱廣十千由旬。阿彌陀佛父是轉輪聖王，王名月上。母名殊勝妙顏，魔王名無勝，佛子名月明，提婆達多名寂意，給侍弟子名無垢稱」。又，上來所引，並是化身之相；若是淨土，豈有輪王及城、女人等也？此即文義炳然，何待分別？皆不善尋究，致使迷名生執也。</p>

<p><code>淨土成壞問答</code></p>

<p>問曰：若報身有隱沒休息相者，亦可淨土有成壞事？</p>

<p>答曰：如斯難者，自古將今，義亦難通。雖然，今敢引經為證，義亦可知。譬如佛身常住，眾生見有涅槃；淨土亦爾，體非成壞，隨眾生所見，有成有壞。如《華嚴經》<span class="split-text"><span>(晉譯</span><span>卷四)</span></span>云 「由如見導師，種種無量色；隨眾生心行，見佛剎亦然」。是故《淨土論》（道安）云：「一質不成故，淨穢有虧盈。異質不成故，搜原則冥一。無質不成故，緣起則萬形。」故知若據法性淨土，則不論清濁；若據報、化大悲，則非無淨穢也。</p>

<p>又，汎明佛土，對機感不同，有其三種差別：</p>

<p>一者從真垂報，名為報土。猶如日光照四天下，法身如日，報、化如光。</p>

<p>二者無而忽有，名之為化。即如《四分律》<span class="split-text"><span>(卷三</span><span>一意)</span></span>云「錠光如來化提婆城，與拔提城相近，共為親婚往來。後時忽然化火燒卻，令諸眾生睹此無常，莫不生厭，歸向佛道也」。是故《經》<span class="split-text"><span>(《維摩經</span><span>》卷中意)</span></span>云：「或現劫火燒，天地皆洞然，眾生有常想，照令知無常。或為濟貧乏，現立無盡藏，隨緣廣開導，令發菩提心。」</p>

<p>三者隱穢顯淨。如《維摩經》<span class="split-text"><span>(卷上</span><span>意)</span></span>「佛以足指按地，三千剎土莫不嚴淨」。</p>

<p>今此無量壽國，即是從真垂報國也。何以得知？依《觀音授記經》（意）云「未來觀音成佛，替阿彌陀佛處」，故知是報也。</p>

<h3 id="八、凡聖通往">八、凡聖通往</h3>

<p><strong>第八，明彌陀淨國，位該上下，凡聖通往者：</strong></p>

<p>今此無量壽國，是其報淨土。由佛願故，乃該通上下，致令凡夫之善並得往生，由該上故，天親、龍樹及上地菩薩亦皆生也。是故《大經》<span class="split-text"><span>(卷下</span><span>意)</span></span>云：「彌勒菩薩問佛：『未知此界有幾許不退菩薩得生彼國？』佛言：『此娑婆世界，有六十七億不退菩薩皆當往生。』」若欲廣引，餘方皆爾。</p>

<p><code>無相有相</code> <code>往生問答</code></p>

<p>問曰：彌陀淨國既云位該上下，無問凡聖皆通往者，未知唯修無相得生，為當凡夫有相亦得生也？</p>

<p>答曰：凡夫智淺，多依相求，決得往生。然以相善力微，但生相土，唯睹報化佛也。是故《觀佛三昧經．菩薩本行品》<span class="split-text"><span>(卷九</span><span>意)</span></span>云：「文殊師利白佛言：『我念過去無量劫數為凡夫時，彼世有佛，名寶威德上王如來。彼佛出時，與今無異。彼佛亦長丈六，身紫金色。說三乘法，如釋迦文。爾時彼國有大長者，名一切施。長者有子，名曰戒護。子在母胎時，母以敬信故，預為其子受三歸依。子既生已，年至八歲，父母請佛於家供養。童子見佛，為佛作禮，敬佛心重，目不暫捨。一見佛故，即得除卻百萬億那由他劫生死之罪。從是以後，常生淨土，即得值遇百億那由他恆河沙佛。是諸世尊，亦以相好度脫眾生。爾時童子一一親侍，間無空缺，禮拜供養，合掌觀佛。以此因緣力故，復得值遇百萬阿僧祇佛。彼諸佛等，亦以色身相好化度眾生。從是以後，即得百千億念佛三昧門，復得阿僧祇陀羅尼門。既得此已，諸佛現前，乃為說無相法，須臾之間，得首楞嚴三昧。時彼童子，但受三歸，一禮佛故，諦觀佛身，心無疲厭，由此因緣，值無數佛；何況繫念，具足思惟，觀佛色身？時彼童子，豈異人乎？是我身也。』爾時世尊讚文殊言：『善哉善哉！汝以一禮佛故，得值無數諸佛，何況未來我諸弟子，勤觀佛者、勤念佛者？』佛敕阿難：『汝持文殊師利語，遍告大眾及未來世眾生。若能禮佛者，若能念佛者，若能觀佛者，當知此人與文殊師利等無有異。捨身他世，文殊師利等諸菩薩為其和上。』」以此文證，故知淨土該通相土，往生不謬。若知無相離念為體而緣中求往者，多應上輩生也。</p>

<p>是故天親菩薩《論》<span class="split-text"><span>(《論註</span><span>》卷下意)</span></span>云：「若能觀二十九種莊嚴清淨，即略入一法句。一法句者，謂清淨句；清淨句者，即是智慧無為法身故。</p>

<p><code>廣略相入</code> <code>二種法身</code></p>

<p>何故須廣略相入者？但諸佛菩薩有二種法身：一者法性法身，二者方便法身。由法性法身故，生方便法身；由方便法身故，顯出法性法身。此二種法身，異而不可分，一而不可同，是故廣略相入。菩薩若不知廣略相入，則不能自利利他。無為法身者，即法性身也；法性寂滅故，即法身無相也；法身無相故，則能無不相：是故相好莊嚴即是法身也。法身無知故，則能無不知，是故一切種智即是真實智慧也。雖知就緣觀總別二句，莫非實相也；以知實相故，即知三界眾生虛妄相也；以知三界眾生虛妄故，即起真實慈悲也；以知真實慈悲故，即起真實歸依也。」今之行者，無問緇素，但能知生無生，不違二諦者，多應落在上輩生也。</p>

<h3 id="九、三界攝否">九、三界攝否</h3>

<p><strong>第九，明彌陀淨國，三界攝與不攝：</strong></p>

<p>問曰：安樂國土，於三界中何界所攝？</p>

<p>答曰：淨土勝妙，體出世間。此三界者，乃是生死凡夫之闇宅；雖復苦樂少殊，脩短有異，統如觀之，莫非有漏之長津；倚伏相乘，循環無際；雜生觸受，四倒長拘；且因且果，虛偽相習，深可厭也。是故淨土非三界攝。又依《智度論》<span class="split-text"><span>(卷三</span><span>八意)</span></span>云「淨土果報，無欲故，非欲界；地居故，非色界；有形色故，非無色界。雖言地居，精勝妙絕」。是故天親《論》<span class="split-text"><span>(《往</span><span>生論》)</span></span>云：「觀彼世界相，勝過三界道。究竟如虛空，廣大無邊際。」是故《大經讚》<span class="split-text"><span>(曇鸞大師《</span><span>讚彌陀偈》)</span></span>云：</p>

<p><code>大經讚</code></p>

<p class="special-indent">「妙土廣大超數限，自然七寶所合成，<br>佛本願力莊嚴起，稽首清淨大攝受。<br>世界光耀妙殊絕，適悅晏安無四時，<br>自利利他力圓滿，歸命方便巧莊嚴。」</p>

<h2 id="第二大門">第二大門</h2>

<p><strong>第二大門</strong>中，有三番料簡：</p>

<p>第一，明發菩提心；</p>

<p>第二，破異見邪執；</p>

<p>第三，廣施問答，釋去疑情。</p>

<h3 id="一、發菩提心">一、發菩提心</h3>

<p><strong>就初發菩提心</strong>，內有四番：一出菩提心功用；二出菩提名體；三顯發心有異；四問答解釋。</p>

<h4 id="（一）菩提心功用">（一）菩提心功用</h4>

<p>第一，出菩提心功用者：《大經》<span class="split-text"><span>(卷下</span><span>意)</span></span>云：「凡欲往生淨土，要須發菩提心為源。」云何？菩提者，乃是無上佛道之名也。若欲發心作佛者，此心廣大，遍周法界；此心究竟，等若虛空；此心長遠，盡未來際；此心普備，離二乘障。若能一發此心，傾無始生死有淪，所有功德迴向菩提，皆能遠詣佛果，無有失滅。譬如寄花五淨，風日不萎；附水靈河，世旱無竭。</p>

<h4 id="（二）菩提名體">（二）菩提名體</h4>

<p>第二，出菩提名體者：然菩提有三種：一者法身菩提，二者報身菩提，三者化身菩提也。</p>

<p>言「法身菩提」者：所謂真如實相第一義空，自性清淨，體無穢染，理出天真，不假修成，名為法身；佛道體本，名曰菩提。</p>

<p>言「報身菩提」者：備修萬行，能感報佛之果，以果酬因，名曰報身；圓通無礙，名曰菩提。</p>

<p>言「化身菩提」者：謂從報起用，能趣萬機，名為化身；益物圓通，名曰菩提。</p>

<h4 id="（三）發心有異">（三）發心有異</h4>

<p><code>聖道菩提心</code></p>

<p>第三，顯發心有異者：今謂行者修因發心，具其三種：<br>一者要須識達有無，從本以來自性清淨；<br>二者緣修萬行––八萬四千諸波羅蜜門等；<br>三者大慈悲為本，恆擬運度為懷。<br>此之三因，能與大菩提相應，故名發菩提心。</p>

<p><code>淨土菩提心</code></p>

<p>又據《淨土論》<span class="split-text"><span>(《論註》</span><span>卷下意)</span></span>云「今言發菩提心者，即是願作佛心；願作佛心者，即是度眾生心；度眾生心者，即攝取眾生生有佛國土心。今既願生淨土，故先須發菩提心也」。</p>

<h4 id="（四）問答解釋">（四）問答解釋</h4>

<p>第四，問答解釋者：</p>

<p>問曰：若備修萬行能感菩提，得成佛者，何故《諸法無行經》（卷上）云「若人求菩提，即無有菩提，是人遠菩提，猶如天與地」？</p>

<p><code>聖道菩提心</code></p>

<p>答曰：菩提正體，理求無相。今作相求，不當理實，故名「人遠」也。是故《經》<span class="split-text"><span>(《維摩</span><span>經》卷上)</span></span>言「菩提者，不可以心得，不可以身得」也。今謂行者，雖知修行往求，了了識知理體無求，仍不壞假名，是故備修萬行，故能感也。是故《大智度論》<span class="split-text"><span>(卷一</span><span>八意)</span></span>云：「若人見般若，是則為被縛；若不見般若，是亦為被縛。若人見般若，是則為解脫；若不見般若，是亦為解脫。」龍樹菩薩釋曰：「是中不離四句者為縛，離四句者為解。」今祈菩提，但能如此修行，即是不行而行。不行而行者，不違二諦大道理也。</p>

<p><code>淨土菩提心</code></p>

<p>又依天親《淨土論》<span class="split-text"><span>(《論註》</span><span>卷下意)</span></span>云「凡欲發心會無上菩提者，有其二義：一者先須離三種與菩提門相違法，二者須知三種順菩提門法。何等為三？一者依智慧門，不求自樂，遠離我心貪著自身故；二者依慈悲門，拔一切眾生苦，遠離無安眾生心故；三者依方便門，憐愍一切眾生心，遠離恭敬供養自身心故。是名遠離三種菩提門相違法。順菩提門者，菩薩遠離如是三種菩提門相違法，即得三種隨順菩提門法。何等為三？一者無染清淨心，不為自身求諸樂故。菩提是無染清淨處，若為自身求樂，即違菩提門。是故無染清淨心，是順菩提門。二者安清淨心，為拔一切眾生苦故。菩提安穩一切眾生清淨處，若不作心拔一切眾生離生死苦，即便違菩提。是故拔一切眾生苦，是順菩提門。三者樂清淨心，欲令一切眾生得大菩提故，攝取眾生生彼國土故。菩提是畢竟常樂處，若不令一切眾生得畢竟常樂者，則違菩提門。此畢竟常樂，依何而得？要依大義門。大義門者，謂彼安樂佛國是也。</p>

<p><code>結歸淨土</code></p>

<p>故令一心專至，願生彼國，欲使早會無上菩提也。」</p>

<h3 id="二、破異見邪執">二、破異見邪執</h3>

<p><strong>第二，明破異見邪執者，</strong> 就中有其九番：<br>第一，破妄計大乘無相，異見偏執；<br>第二，會通菩薩愛見大悲；<br>第三，破繫心外無法；<br>第四，破願生穢國，不願往生淨土；<br>第五，破若生淨土，多喜著樂；<br>第六，破求生淨土，非是小乘；<br>第七，破求生兜率，勸不歸淨土；<br>第八，會通若求生十方淨土，不如歸西；<br>第九，料簡別時之意。</p>

<p>第一，破大乘無相妄執者，就中有二：一總生起，欲令後代學者明識是非，去邪向正；第二廣就繫情，顯正破之。</p>

<p>一總生起者，然大乘深藏，名義塵沙。是故《涅槃經》<span class="split-text"><span>(北本卷三三、</span><span>南本卷三一意)</span></span>云：「一名無量義，一義無量名。」要須遍審眾典，方曉部旨；非如小乘、俗書，案文畢義，何意須然。但淨土幽廓，經論隱顯，致令凡情種種圖度，恐涉諂語刀刀，百盲偏執，雜亂無知，妨礙往生。今且舉少狀，一一破之。</p>

<h4 id="（一）破大乘無相">（一）破大乘無相</h4>

<p>第一，破妄計大乘無相者：</p>

<p>問曰：或有人言，大乘無相，勿念彼此，若願生淨土，便是取相，轉增漏縛，何用求之？</p>

<p>答曰：如此計者，將謂不然。何者？一切諸佛說法，要具二緣：一依法性實理，二須順其二諦。彼計大乘無念，但依法性；然謗無緣求，即是不順二諦。如此見者，墮滅空所收。是故《無上依經》<span class="split-text"><span>(卷上</span><span>意)</span></span>云：「佛告阿難：『一切眾生若起我見如須彌山，我所不懼。何以故？此人雖未即得出離，常不壞因果，不失果報故。若起空見如芥子，我即不許。何以故？此見者破喪因果，多墮惡道；未來生處，必背我化。』」今勸行者，理雖無生，然二諦道理非無緣求，一切得往生也。是故《維摩經》<span class="split-text"><span>(卷中</span><span>意)</span></span>云：「雖觀諸佛國，及與眾生空，而常修淨土，教化諸群生。」又，彼《經》（卷中）云：「雖行無作，而現受身，是菩薩行。雖行無起，而起一切善行，是菩薩行。」是其真證也。</p>

<p>問曰：今世間有人行大乘無相，亦不存彼此，全不護戒相，是事云何？</p>

<p>答曰：如此計者，為害滋甚。何者？如《大方等經》<span class="split-text"><span>(《大方等陀羅</span><span>尼經》卷四意)</span></span>云「佛為優婆塞制戒，不得至寡婦處女家、沽酒家、藍染家、押油家、熟皮家悉不得往來。阿難白佛言：『世尊為何等人制如斯戒？』佛告阿難：『行者有二種：一者在世人行，二者出世人行。出世人者，吾不制上事；在世人者，吾今制之。何以故？一切眾生悉是吾子，佛是一切眾生父母。遮制約勒，早出世間，得涅槃故。』」</p>

<h4 id="（二）會通愛見大悲">（二）會通愛見大悲</h4>

<p>第二，會通菩薩愛見大悲者：</p>

<p>問曰：依大乘聖教，菩薩於諸眾生若起愛見大悲，即應捨離。今勸眾生共生淨土，豈非愛染取相？若為免其塵累也？</p>

<p>答曰：菩薩行法，功用有二。何者？一證空慧般若，二具大悲。一以修空慧般若力故，雖入六道生死，不為塵染所繫。二以大悲念眾生故，不住涅槃。菩薩雖處二諦，常能妙捨有無，取捨得中，不違大道理也。是故《維摩經》（卷上）云：「譬如有人，欲於空地造立宮舍，隨意無礙；若於虛空，終不能成。菩薩亦如是，為欲成就眾生故，願取佛國。願取佛國者，非於空也。」</p>

<h4 id="（三）破心外無法">（三）破心外無法</h4>

<p>第三，破繫心外無法者，就中有二：一破計情，二問答解釋。</p>

<p>問曰：或有人言，所觀淨境，約就內心；淨土融通，心淨即是；心外無法，何須西入？</p>

<p>答曰：但法性淨土，理處虛融，體無偏局，此乃無生之生，上士堪入。是故《無字寶篋經》（意）云：「『善男子，復有一法，是佛所覺。所謂諸法不去不來，無因無緣，無生無滅，無思無不思，無增無減。』佛告羅睺羅言：『汝今受持我此所說正法義否？』爾時十方有九億菩薩即白佛言：『我等皆能持此法門，當為眾生流通不絕。』世尊告言：『是善男子等，則為兩肩荷擔菩提。彼人即得不斷辯才，得善清淨諸佛世界。命終之時，即得現見阿彌陀佛與諸聖眾住其人前，得往生也。』」自有中下之輩，未能破相，要依信佛因緣，求生淨土。雖至彼國，還居相土。又云：「若攝緣從本，即是心外無法；若分二諦明義，</p>

<p><code>淨土無妨是心外法</code></p>

<p>淨土無妨是心外法也。」</p>

<p>二、問答解釋：</p>

<p>問曰：向言無生之生唯上士能入，中下不堪者，為當直將人約法作如此判，為當亦有聖教來證？</p>

<p><code>嬰兒近母喻</code></p>

<p>答曰：依《智度論》<span class="split-text"><span>(卷二九</span><span>、六七意)</span></span>云「新發意菩薩，機解軟弱，雖言發心，多願生淨土。何意然者？譬如嬰兒，若不近父母恩養，或墮阬、落井、火、蛇等難，或乏乳而死；要假父母摩洗養育，方可長大，能紹繼家業。菩薩亦爾，若能發菩提心，多願生淨土，親近諸佛，增長法身，方能匡紹菩薩家業，十方濟運。為斯益故，多願生也」。</p>

<p><code>鳥子依林喻</code></p>

<p>又，彼《論》<span class="split-text"><span>(卷六一</span><span>、六六意)</span></span>云：「譬如鳥子，翅翮未成，不可逼令高翔。先須依林傳樹，羽成有力，方可捨林遊空。新發意菩薩亦爾，先須乘願求生佛前，法身成長，隨感赴益。又，阿難白佛言：『此無相波羅蜜，在何處說？』佛言：『如此法門，在阿毗跋致地中說。何以故？有新發意菩薩，聞此無相波羅蜜門，所有清淨善根悉當滅沒也。』」</p>

<p><code>但至彼國一切事畢</code></p>

<p>又來，但至彼國，即一切事畢，何用諍此深淺理也？</p>

<h4 id="（四）破願生穢土">（四）破願生穢土</h4>

<p>第四，破願生穢土，不願生淨土者：</p>

<p>問曰：或有人言，願生穢國教化眾生，不願往生淨土，是事云何？</p>

<p>答曰：此人亦有一徒。何者？若身居不退已去，為化雜惡眾生故，能處染不染，逢惡不變。</p>

<p><code>鵝鴨入水喻</code></p>

<p>如鵝鴨入水，水不能濕。如此人等，堪能處穢拔苦。逼雞入水魚若是實凡夫者，唯恐自行未立，逢苦即變，欲濟彼者，相與俱沒。如似逼雞入水，豈能不濕。是故《智度論》<span class="split-text"><span>(卷二</span><span>九意)</span></span>云：「若凡夫發心，即願在穢土拔濟眾生者，聖意不許。」</p>

<p><code>少湯投冰喻</code></p>

<p>何意然者？龍樹菩薩釋<span class="split-text"><span>(卷二</span><span>九意)</span></span>云：「譬如四十里冰，如有一人，以一升熱湯投之，當時似如少減，若經夜至明，乃高於餘者。凡夫在此發心救苦亦復如是，以貪瞋境界違順多故，自起煩惱，返墮惡道故也。」</p>

<h4 id="（五）破淨土著樂">（五）破淨土著樂</h4>

<p>第五，破若生淨土多喜著樂者：</p>

<p>問曰：或有人言，淨土之中唯有樂事，多喜著樂，妨廢修道，何須願往生也？</p>

<p>答曰：既云淨土，無有眾穢；若言著樂，便是貪愛煩惱，何名為淨？是故《大經》<span class="split-text"><span>(卷下</span><span>意)</span></span>云：「彼國人天，往來進止，情無所繫。」又，<span class="split-text"><span>(《大經</span><span>》卷上意)</span></span>四十八願云：「十方人天，來至我國，若起想念貪計身者，不取正覺。」《</p>

<p>大經》<span class="split-text"><span>(卷下</span><span>意)</span></span>又云：「彼國人天，無所適莫。」何有著樂之理也？</p>

<h4 id="（六）破淨土小乘">（六）破淨土小乘</h4>

<p>第六，破求生淨土非是小乘：</p>

<p>問曰：或有人言，求生淨土便是小乘，何須修之？</p>

<p>答曰：此亦不然。何以故？但小乘之教，一向不明生淨土故也。</p>

<h4 id="（七）破願生兜率">（七）破願生兜率</h4>

<p>第七，會通願生兜率，勸歸淨土者：</p>

<p>問曰：或有人言「願生兜率，不願歸西」，是事云何？</p>

<p>答曰：此義不類，少分似同，據體大別，有其四種。何者？</p>

<p>一、彌勒世尊為其天眾轉不退法輪，聞法生信者獲益，名為信同；著樂無信者，其數非一。又來，雖生兜率，位是退處，是故《經》<span class="split-text"><span>(《法華</span><span>經》卷二)</span></span>云：「三界無安，猶如火宅。」</p>

<p>二、往生兜率，正得壽命四千歲，命終之後，不免退落。</p>

<p>三、兜率天上，雖有水鳥樹林，和鳴哀雅，但與諸天生樂為緣，順於五欲，不資聖道。若向彌陀淨國，一得生者，悉是阿毗跋致，更無退人與其雜居；又復，位是無漏，出過三界，不復輪迴；論其壽命，即與佛齊，非算數能知；其有水鳥樹林，皆能說法，令人悟解，證會無生。</p>

<p><code>大經讚</code></p>

<p>四、據《大經》，且以一種音樂比較者，《經讚》<span class="split-text"><span>(《讚彌</span><span>陀偈》)</span></span>言：</p>

<p class="special-indent">「從世帝王至六天，音樂轉妙有八重，<br>展轉勝前億萬倍，寶樹音麗倍亦然。<br>復有自然妙伎樂，法音清和悅心神，<br>哀婉雅亮超十方，是故稽首清淨樂。」</p>

<h4 id="（八）較量願生十方">（八）較量願生十方</h4>

<p>第八，較量願生十方淨土，不如歸西方者：</p>

<p>問曰：或有人言「願生十方淨國，不願歸西方」，是義云何？</p>

<p>答曰：此義不類，於中有三。何者？</p>

<p><code>諸經偏歎</code></p>

<p>一、十方佛國非為不淨，然境寬則心昧，境狹則意專。是故《十方隨願往生經》<span class="split-text"><span>(《灌頂經》</span><span>卷一一意)</span></span>云：「普廣菩薩白佛言：『世尊，十方佛土皆為嚴淨，何故諸經中偏歎西方阿彌陀國勸往生也？』佛告普廣菩薩：『一切眾生，濁亂者多，正念者少。欲令眾生專志有在，是故讚歎彼國，為別異耳。若能依願修行，莫不獲益。』」</p>

<p><code>淨土初門</code></p>

<p>二、十方淨土雖皆是淨，而深淺難知；彌陀淨國乃是淨土之初門。何以得知？依《華嚴經》<span class="split-text"><span>(晉譯卷</span><span>二九意)</span></span>云「娑婆世界一劫，當極樂世界一日一夜；極樂世界一劫，當袈裟幢世界一日一夜。</p>

<p><code>諸佛偏勸</code></p>

<p>如是優劣相望，乃有十阿僧祇」，故知為淨土初門，是故諸佛偏勸也。餘方佛國都不如此丁寧。是故有信之徒，多願往生也。</p>

<p>三、彌陀淨國既是淨土初門，娑婆世界即是穢土末處。何以得知？</p>

<p>如《正法念經》云「從此東北，有一世界，名曰斯訶。土田唯有三角沙石，一年三雨，一雨濕潤不過五寸。其土眾生，唯食果子，樹皮為衣，求生不得，求死不得。復有一世界，一切虎狼禽獸，乃至蛇蝎，悉皆有翅飛行，逢者相噉，不簡善惡」，此豈不名穢土始處？然娑婆依報，乃與賢聖同流，準此乃是穢土終處。</p>

<p><code>往生甚便</code></p>

<p>安樂世界既是淨土初門，即與此方境次相接，往生甚便，何不去也？</p>

<h4 id="（九）會通別時意">（九）會通別時意</h4>

<p>第九，據《攝論》，與此經相違，料簡別時意語者：</p>

<p>今《觀經》中，佛說下品生人，現造重罪，臨命終時遇善知識，十念成就，即得往生。依《攝論》云「道佛別時意語」。又，古來通《論》之家多判此文云：「臨終十念，但得作往生因，未即得生。何以得知？《論》<span class="split-text"><span>(真諦譯《攝大</span><span>乘論釋》卷六意)</span></span>云：『如以一金錢，貿得千金錢，非一日即得。』故知十念成就者，但得作因，未即得生，故名別時意語。」</p>

<p>如此解者，將為未然。何者？凡菩薩作論釋經，皆欲遠扶佛意，契會聖情。若有論文違經者，無有是處。今解「別時意語」者，謂佛常途說法，皆明先因後果，理數炳然。今此經中，但說一生造罪，臨命終時，十念成就，即得往生，不論過去有因無因者，直是世尊引接當來造惡之徒，令其臨終捨惡歸善，乘念往生，是以隱其宿因。此是世尊隱始顯終，沒因談果，名作別時意語。</p>

<p>何以得知？但使十念成就，皆有過去因。如《涅槃經》<span class="split-text"><span>(北本卷六、</span><span>南本卷六意)</span></span>云「若人過去已曾供養半恆河沙諸佛，復經發心，而能於惡世中聞說大乘經教，但能不謗，未有餘功。若經供養一恆河沙諸佛，及經發心，然後聞大乘經教，非直不謗，復加愛樂」，以此諸經來驗，明知十念成就者，皆有過因不虛。若彼過去無因者，善知識尚不可逢遇，何況十念而可成就也？《論》云「以一金錢，貿得千金錢，非一日即得」者，若據佛意，欲令眾生多積善因，便乘念往生；若望論主，乘閉過去因，理亦無爽。若作此解，即上順佛經，下合論意，即是經論相扶，往生路通，無復疑惑也。</p>

<h3 id="三、廣施問答">三、廣施問答</h3>

<p><strong>第三，明廣施問答，釋去疑情者：</strong> 自下就《大智度論》廣施問答。</p>

<p>問曰：但一切眾生，從曠大劫來，備造有漏之業，繫屬三界。云何不斷三界繫業，直爾少時念阿彌陀佛，即得往生，便出三界者？此繫業之義，復欲云何？</p>

<p>答曰：有二種解釋：一就法來破，二借喻以顯。</p>

<p><code>不思議智</code></p>

<p>言就法者，諸佛如來有不思議智、大乘廣智、無等無倫最上勝智。不思議智力者，能以少作多，以多作少；以近為遠，以遠為近；以輕為重，以重為輕。有如是等智，無量無邊不可思議。</p>

<p>自下第二，有七番，並借喻以顯：</p>

<p><code>豆火焚薪喻</code></p>

<p>第一，譬如百夫，百年聚薪，積高千仞；豆許火焚，半日便盡。豈可得言「百年之薪，半日不盡」也？</p>

<p><code>風帆千里喻</code></p>

<p>第二，譬如躄者，寄載他船，因風帆勢，一日至於千里。豈可得言「躄者云何一日至千里」也？</p>

<p><code>貧賤頓貴喻</code></p>

<p>第三，亦如下賤貧人，獲一瑞物，而以貢王。王慶所得，加諸重賞。斯須之頃，富貴盈望。豈可得言「以數十年仕，備盡辛勤，上下尚不達而歸者，言彼富貴，無此事」也？</p>

<p><code>劣夫飛空喻</code></p>

<p>第四，猶如劣夫，以己身力，擲驢不上；若從輪王行，便乘虛空，飛騰自在。豈可得言「以劣夫之力，必不能昇虛空」也？</p>

<p><code>童子斷索喻</code></p>

<p>第五，又如十圍之索，千夫不制；童子揮劍，倏爾兩分。豈可得言「童子之力，不能斷索」也？</p>

<p><code>犀角觸泥喻</code></p>

<p>第六，又如鴆鳥入水，魚蚌斯斃皆死；犀角觸泥，死者還活。豈可得言「性命一斷，不可生」也？</p>

<p><code>子安還活喻</code></p>

<p>第七，亦如黃鵠喚子安，子安還活。豈可得言「墳下千齡，決無可甦」也？</p>

<p><code>自力他力</code> <code>自攝他攝</code></p>

<p>一切萬法，皆有自力他力、自攝他攝，千開萬閉，無量無邊，汝豈得以有礙之識，疑彼無礙之法乎？又，五不思議中，佛法最不可思議。汝以三界繫業為重，疑彼少時念佛為輕，不得往生安樂國、入正定聚者，是事不然。</p>

<p><code>念佛業道輕重問答</code></p>

<p>問曰：大乘經<span class="split-text"><span>(《業</span><span>道經》)</span></span>云「業道如秤，重處先牽」，云何眾生一形以來，或百年，或十年，乃至今日，無惡不造；云何臨終遇善知識，十念相續，即得往生？若爾者，先牽之義何以取信？</p>

<p>答曰：汝謂一形惡業為重，以下品人十念之善以為輕者，今當以義較量。輕重之義者，</p>

<p><code>三在釋</code></p>

<p>正明在心、在緣、在決定，不在時節久近多少也。</p>

<p><code>在心</code></p>

<p>一、云何「<strong>在心</strong>」？謂彼人造罪時，自依止虛妄顛倒心生；此十念者，依善知識方便安慰、聞實相法生。一實一虛，豈得相比也。</p>

<p><code>闇室遇光喻</code></p>

<p>何者？譬如千歲闇室，光若暫至，即便明朗，豈可得言闇在室千歲而不去也？是故《遺日摩尼寶經》（意）云：「佛告迦葉菩薩：『眾生雖復數千巨億萬劫在愛欲中，為罪所覆；若聞佛經，一反念善，罪即消盡也。』」是名在心。</p>

<p><code>在緣</code></p>

<p>二、云何「<strong>在緣</strong>」者？謂彼人造罪時，自依止妄想，依煩惱果報眾生生；今此十念者，依止無上信心，依阿彌陀如來真實清淨無量功德名號生。</p>

<p><code>滅除藥鼓喻</code></p>

<p>譬如有人被毒箭所中，徹筋破骨；若聞滅除藥鼓聲，即箭出毒除。豈可得言「彼箭深毒厲，聞鼓音聲，不能拔箭去毒」也？是名在緣。</p>

<p><code>在決定</code></p>

<p>三、云何「<strong>在決定</strong>」者？彼人造罪時，自依止有後心、有間心生；今此十念者，依止無後心、無間心起，是為決定。又，《智度論》云：「一切眾生臨終之時，刀風解形，死苦來逼，生大怖畏。是故遇善知識，發大勇猛，心心相續十念，即是增上善根，便得往生。」又「如有人對敵破陣，一形之力一時盡用，其十念之善亦如是也。」又「若人臨終時，生一念邪見，增上惡心，即能傾三界之福，即入惡道也。」</p>

<p><code>十念問答</code></p>

<p>問曰：既云垂終十念之善能傾一生惡業，得生淨土者，未知幾時為十念也？</p>

<p><code>不取時節</code></p>

<p>答曰：如經說云，百一生滅成一剎那，六十剎那以為一念，此依經論汎解念也。今時解念，不取此時節。但憶念阿彌陀佛，若總相，若別相，隨所緣觀，逕於十念，無他念想間雜，是名十念。</p>

<p><code>十念相續</code></p>

<p>又云：「十念相續者，是聖者一數之名耳。但能積念凝思，不緣他事，</p>

<p><code>業道成辦</code></p>

<p>使業道成辦便罷，亦未勞記之頭數也。」</p>

<p><code>久行人</code> <code>始行人</code></p>

<p>又云：「若久行人念，多應依此；若始行人念者，記數亦好。」此亦依聖教。</p>

<p>又問曰：今欲依勸，行念佛三昧，未知計念相狀何似？</p>

<p><code>遇難求渡喻</code></p>

<p>答曰：譬如有人，於空曠迥處，值遇怨賊，拔刀奮勇，直來欲殺。此人徑走，視渡一河。未及到河，即作此念：「我至河岸，為脫衣渡，為著衣浮？若脫衣渡，唯恐無暇；若著衣浮，復畏首領難全。」爾時但有一心作渡河方便，無餘心想間雜。行者亦爾，念阿彌陀佛時，亦如彼人念渡，念念相次，無餘心想間雜。或念佛法身，或念佛神力，或念佛智慧，或念佛毫相，或念佛相好，或念佛本願。稱名亦爾，但能專至，相續不斷，定生佛前。</p>

<p>今勸後代學者，若欲會其二諦，但知念念不可得，即是智慧門；而能繫念相續不斷，即是功德門。是故《經》<span class="split-text"><span>(《維摩經</span><span>》卷上意)</span></span>云：「菩薩摩訶薩，恆以功德智慧以修其心。」若始學者，未能破相，但能依相專至，無不往生，不須疑也。</p>

<p><code>臨終修念問答</code></p>

<p>又問曰：《無量壽大經》（卷上）云「十方眾生，至心信樂，欲生我國，乃至十念，若不生者，不取正覺」，今有世人聞此聖教，現在一形全不作意，擬臨終時方欲修念，是事云何？</p>

<p>答曰：此事不類。何者？經云十念相續，似若不難，然諸凡夫心如野馬，識劇猿猴，馳騁六塵，何曾停息？各須宜發信心，預自剋念，使積習成性，善根堅固也。</p>

<p>如「佛告大王：人積善行，死無惡念，如樹先傾，倒必隨曲也」，若刀風一至，百苦湊身，若習先不在懷，念何可辦？各宜同志三五，預結言要，臨命終時迭相開曉，為稱彌陀名號，願生安樂國，聲聲相次，使成十念也。譬如蠟印印泥，印壞文成。此命斷時，即是生安樂國時。一入正定聚，更何所憂？各宜量此大利，何不預剋念也！</p>

<p><code>無生問答</code></p>

<p>又問曰：諸大乘經論皆言「一切眾生畢竟無生，猶若虛空」，云何天親、龍樹菩薩皆願往生也？</p>

<p><code>眾生有二</code></p>

<p>答曰：言眾生畢竟無生如虛空者，有二種義：一者如凡夫人所見實眾生、實生死等；若據菩薩，往生畢竟如虛空，如兔角。</p>

<p><code>因緣生</code> <code>假名生</code></p>

<p>二者今言生者，是因緣生；因緣生故，即是假名生；假名生故，即是無生：不違大道理也。非如凡夫謂有實眾生、實生死也。</p>

<p><code>生為有本問答</code></p>

<p>又問曰：夫生為有本，乃是眾累之元。若知此過，捨生求無生者，可有脫期。今既勸生淨土，即是棄生求生，生何可盡？</p>

<p><code>無生之生</code></p>

<p>答曰：然彼淨土，乃是阿彌陀如來清淨本願無生之生，非如三有眾生愛染虛妄執著生也。何以故？夫法性清淨，畢竟無生。而言生者，得生者之情耳。</p>

<p><code>下品生問答</code></p>

<p>又問曰：如上所言，知生無生，當上品生者，若爾，下品生人，乘十念往生者，豈非取實生也？若實生者，即墮二疑：一恐不得往生，二謂此相善不能與無生為因也。</p>

<p>答曰：釋有三番：</p>

<p><code>淨摩尼珠喻</code></p>

<p>一、譬如淨摩尼珠，置之濁水，以珠威力，水即澂清。若人雖有無量生死罪濁，若聞阿彌陀如來至極無生清淨寶珠名號，投之濁心，念念之中，罪滅心淨，即便往生。</p>

<p><code>帛裹摩尼喻</code></p>

<p>二、如淨摩尼珠，以玄黃帛裹，投之於水，水即玄黃，一如物色。彼清淨佛土，有阿彌陀如來無上寶珠名號，以無量功德成就帛裹，投之所往生者心水之中，豈不能轉生為無生智乎！</p>

<p><code>冰上燃火喻</code></p>

<p>三、亦如冰上燃火，火猛則冰液，冰液則火滅。彼下品往生人，雖不知法性無生，但以稱佛名力，作往生意，願生彼土，既至無生界時，見生之火自然而滅也。</p>

<p>又問曰：依何身故，說往生也？</p>

<p><code>穢土假名</code> <code>淨土假名</code></p>

<p>答曰：於此間假名人中，修諸行門，前念與後念作因。穢土假名人、淨土假名人，不得決定一，不得決定異；前心後心亦如是。何以故？若決定一，則無因果；若決定異，則非相續。以是義故，橫豎雖別，始終是一行者也。</p>

<p><code>名即法問答</code></p>

<p>又問曰：若人但能稱佛名號，能除諸障者，若爾，譬如有人以指指月，此指應能破闇也。</p>

<p><code>名即法</code></p>

<p>答曰：諸法萬差，不可一概。何者？自有名即法，自有名異法。</p>

<p>有名即法者，如諸佛菩薩名號、禁咒音辭、修多羅章句等是也。如《禁咒辭》曰「日出東方，乍赤乍黃」，假令酉亥行禁，患者亦癒。又如有人被狗所嚙，炙虎骨熨之，患者即癒；或時無骨，好攋掌摩之，口中喚言「虎來虎來」，患者亦癒。或復有人患腳轉筋，炙木瓜枝熨之，患者即癒；或無木瓜，炙手摩之，口喚「木瓜木瓜」，患者亦癒，吾身得其效也。何以故？以名即法故。</p>

<p><code>名異法</code></p>

<p>有名異法者，如以指指月是也。</p>

<p><code>不滿所願問答</code></p>

<p>又問曰：若人但稱念彌陀名號，能除十方眾生無明黑闇，得往生者；然有眾生，稱名憶念，而無明猶在，不滿所願者，何意？</p>

<p><code>二身</code></p>

<p>答曰：由不如實修行，與名義不相應故也。所以者何？謂不知如來是實相身，是為物身。</p>

<p><code>三信</code></p>

<p>復有三種不相應：一者信心不淳，若存若亡故；二者信心不一，謂無決定故；三者信心不相續，謂餘念間故。迭相收攝：若能相續，則是一心；但能一心，即是淳心。具此三心，若不生者，無有是處。</p>

<h2 id="第三大門">第三大門</h2>

<p><strong>第三大門</strong>中，有四番料簡：</p>

<p>第一，辨難行道、易行道；</p>

<p>第二，明時劫大小不同；</p>

<p>第三，明從無始世劫以來，處此三界五道，乘善惡二業，受苦樂兩報，輪迴無窮，受生無數；</p>

<p>第四，將聖教證成，勸後代生信求往。</p>

<h3 id="一、難易二道">一、難易二道</h3>

<p><strong>第一，辨難行道、易行道者，</strong> 於中有二：一出二種道，二問答解釋。</p>

<p>余既自居火界，實想懷怖。仰惟大聖三車招慰，且羊鹿之運，權息未達，佛訶邪執，障上求菩提；縱後迴向，仍名迂迴。若徑攀大車，亦是一途；只恐現居退位，險徑遙長，自德未立，難可昇進。</p>

<p>是故龍樹菩薩<span class="split-text"><span>(《論註》卷上所</span><span>引《易行品》意)</span></span>云：「求阿毗跋致，有二種道：一者難行道，二者易行道。</p>

<p><code>難行道</code></p>

<p>言<strong>難行道</strong>者：謂在五濁之世，於無佛時，求阿毗跋致為難。此難乃有多途，略述有五。何者？一者外道相善，亂菩薩法；二者聲聞自利，障大慈悲；三者無顧惡人，破他勝德；四者所有人天顛倒善果，壞人梵行；五者唯有自力，無他力持。如斯等事，觸目皆是。譬如陸路，步行則苦，故曰難行道。</p>

<p><code>易行道</code></p>

<p>言<strong>易行道</strong>者：謂以信佛因緣，願生淨土，起心立德，修諸行業。佛願力故，即便往生。以佛力住持，即入大乘正定聚。正定聚者，即是阿毗跋致不退位也。譬如水路，乘船則樂，故名易行道也。」</p>

<p>問曰：菩提是一，修因亦應不二。何故在此修因向佛果，名為難行，往生淨土期大菩提乃名易行道也？</p>

<p><code>自力他力</code> <code>自攝他攝</code></p>

<p>答曰：諸大乘經所辨，一切行法皆有自力他力、自攝他攝。</p>

<p>何者<strong>自力</strong>？譬如有人，怖畏生死，發心出家，修定發通，遊四天下，名為自力。</p>

<p>何者<strong>他力</strong>？如有劣夫，以己身力，擲驢不上；若從輪王，即便乘空，遊四天下，即輪王威力，故名他力。眾生亦爾，在此起心立行，願生淨土，此是自力。臨命終時，阿彌陀如來光臺迎接，遂得往生，即為他力。</p>

<p><code>皆乘佛力</code></p>

<p>故《大經》<span class="split-text"><span>(第十八</span><span>願之意)</span></span>云：「<strong>十方人天，欲生我國者，莫不皆以阿彌陀如來大願業力為增上緣也。</strong>」若不如是，四十八願便是徒設。語後學者，既有他力可乘，不得自局己分，徒在火宅也。</p>

<h3 id="二、時劫大小">二、時劫大小</h3>

<p><strong>第二，明劫之大小者，</strong> 如《智度論》<span class="split-text"><span>(卷五、</span><span>三八意)</span></span>云，劫有三種：謂一小、二中、三大。</p>

<p><code>芥子劫</code></p>

<p>如方四十里城，高下亦然，滿中芥子。有長壽諸天，三年去一，乃至芥子盡，名一小劫。</p>

<p>或八十里城，高下亦然，芥子滿中，如前取盡，名一中劫。</p>

<p>或百二十里城，高下亦然，芥子滿中，取盡一同前說，方名大劫。</p>

<p><code>磐石劫</code></p>

<p>或八十里石，高下亦然。有一長壽諸天，三年以天衣一拂。天衣重三銖，為拂不已，此石乃盡，名為中劫。其小石大石，類前中劫可知，不勞具述。</p>

<h3 id="三、輪迴無窮">三、輪迴無窮</h3>

<p><strong>第三門中，有五番：</strong></p>

<h4 id="（一）歷劫受身無數">（一）歷劫受身無數</h4>

<p>第一，明從無始劫來，在此輪迴無窮，受身無數者，如《智度論》<span class="split-text"><span>(卷一</span><span>六意)</span></span>云「在於人中，或張家死王家生，王家死李家生，如是盡閻浮提界，或重生，或異家生。或南閻浮提死，西拘耶尼生，如閻浮提；餘三天下亦如是。如四天下死，生四天王天亦如是。或四天王天死，忉利天生；忉利天死，生餘上四天亦如是。色界有十八重天，無色界有四重天，此死生彼，一一皆遍亦如是。或色界死，生阿鼻地獄；阿鼻地獄中死，生餘輕繫地獄；輕繫地獄中死，生畜生中；畜生中死，生餓鬼道中；餓鬼道中死，或生人天中：如是輪迴六道，受苦樂二報，生死無窮。胎生既爾，餘三生亦如是」。</p>

<p>是故《正法念經》<span class="split-text"><span>(卷六</span><span>○意)</span></span>云：「菩薩化生，告諸天眾云：『凡人經此百千生，著樂放逸不修道；不覺往福侵已盡，還墮三塗受眾苦。』」</p>

<p>是故《涅槃經》<span class="split-text"><span>(北本卷二</span><span>南本卷二)</span></span>云：「此身苦所集，一切皆不淨。扼縛癰瘡等，根本無義利。上至諸天身，皆亦復如是。」</p>

<p>是故又彼《經》<span class="split-text"><span>(北本卷二四、</span><span>南本卷二二意)</span></span>云：「勸修不放逸。何以故？夫放逸者，是眾惡之本；不放逸者，乃是眾善之源。如日月光，諸明中最，不放逸法亦復如是，於諸善法為最為上。亦如須彌山王，於諸山中為最為上，不放逸法亦復如是，於諸善法中為最為上。何以故？一切惡法，猶放逸而生；一切善法，不放逸為本。」</p>

<h4 id="（二）一劫受身多少">（二）一劫受身多少</h4>

<p>第二，問曰：雖云無始劫來六道輪迴無際，而未知一劫之中受幾身數，而言流轉？</p>

<p>答曰：如《涅槃經》<span class="split-text"><span>(北本卷二二、</span><span>南本卷二○意)</span></span>說「取三千大千世界草木，截為四寸籌，以數一劫之中所受身父母頭數，猶自不澌」，或云「一劫之中所飲母乳，多於四大海水」，或云「一劫之中所積身骨，如毗富羅山」。如是遠劫以來徒受生死，至於今日，猶作凡夫之身。何曾思量，傷嘆不已！</p>

<h4 id="（三）引經來證">（三）引經來證</h4>

<p>第三，又問曰：既云曠大劫來受身無數者，為當直爾總說令人生厭，為當亦有經文來證？</p>

<p>答曰：皆是聖教明文。何者？如《法華經》<span class="split-text"><span>(卷三</span><span>意)</span></span>云：「過去不可說久遠大劫，有佛出世，號大通智勝如來。有十六王子，各昇法座，教化眾生。一一王子，各各教化六百萬億那由他恆河沙眾生。其佛滅度以來，至極久遠，猶不可數知。」何者？《經》<span class="split-text"><span>(《法華經</span><span>》卷三意)</span></span>云：「總取三千大千世界大地，磨以為墨。佛言：是人過千國土，乃下一點，大如微塵；如是展轉，盡地種墨。佛言：是人所經國土，若點不點，盡抹為塵，一塵一劫；彼佛滅度以來，復過是數。今日眾生，乃是彼時十六王子座下曾受教法。」是故《經》<span class="split-text"><span>(《法華</span><span>經》卷三)</span></span>云：「以是本因緣，為說《法華經》。」《涅槃經》<span class="split-text"><span>(北本卷八、</span><span>南本卷八意)</span></span>復云：「一是王子，一是貧人。如是二人，互相往反。言王子者，今日釋迦如來，乃是彼時第十六王子也。言貧人者，今日眾生等是。」</p>

<h4 id="（四）多受三惡道身">（四）多受三惡道身</h4>

<p>第四，問曰：此等眾生，既云流轉多劫，然三界之中，何趣受身為多？</p>

<p>答曰：雖言流轉，然於三惡道中受身偏多。如《經》<span class="split-text"><span>(《十住斷結</span><span>經》卷五意)</span></span>說云「於虛空中，量取方圓八肘，從地至於色究竟天，於此量內，所有可見眾生，即多於三千大千世界人天之身」，故知惡道身多。何故如此？但惡法易起，善心難生故也。今時但看現在眾生，若得富貴，唯事放逸破戒；天中即復著樂者多。是故《經》<span class="split-text"><span>(《五苦章</span><span>句經》意)</span></span>云：「眾生等是流轉，恆三惡道為常家。人天暫來即去，名為客舍故也。」依《大莊嚴論》（卷三）：「勸一切眾生常須繫念現前。」《偈》<span class="split-text"><span>(《大莊嚴論</span><span>》卷三、八)</span></span>云：「盛年無患時，懈怠不精進，貪營眾事務，不修施戒禪，臨為死所吞，方悔求修善。<span class="split-text"><span>(以上</span><span>卷三)</span></span>智者應觀察，除斷五欲想，精勤習心者，終時無悔恨。心意既專至，無有錯亂念。智者勤捉心，臨終意不散。不習心專至，臨終必散亂。心若散亂時，如調馬用磑；若其鬥戰時，迴旋不直行<span class="split-text"><span>(以上</span><span>卷八)</span></span>。」（五）</p>

<h4 id="（五）何因遠劫輪迴">（五）何因遠劫輪迴</h4>

<p>第五，又問曰：一切眾生皆有佛性，遠劫以來應值多佛，何因至今仍自輪迴生死，不出火宅？</p>

<p><code>聖淨二門判</code></p>

<p><strong>答曰：依大乘聖教，良由不得二種勝法以排生死，是以不出火宅。何者為二？一謂聖道，二謂往生淨土。</strong></p>

<p><code>聖道難證</code></p>

<p><strong>其聖道一種，今時難證。一由去大聖遙遠，二由理深解微。</strong></p>

<p><strong>是故《大集月藏經》<span class="split-text"><span>(卷五</span><span>五意)</span></span>云：「我末法時中，億億眾生起行修道，未有一人得者。」</strong></p>

<p><code>淨土易入</code></p>

<p><strong>當今末法，現是五濁惡世，唯有淨土一門可通入路。</strong></p>

<p><code>大經第十八願</code></p>

<p><strong>是故《大經》<span class="split-text"><span>(第十八</span><span>願之意)</span></span>云：「若有眾生，縱令一生造惡，臨命終時，十念相續，稱我名字，若不生者，不取正覺。」</strong></p>

<p><code>觀經</code></p>

<p><strong>又復，一切眾生，都不自量：</strong></p>

<p><code>大乘絕望</code></p>

<p><strong>若據大乘，真如實相第一義空，曾未措心；</strong></p>

<p><code>小乘絕望</code></p>

<p><strong>若論小乘，修入見諦、修道，乃至那含、羅漢，斷五下，除五上，無問道俗，未有其分；</strong></p>

<p><code>人天者稀</code></p>

<p><strong>縱有人天果報，皆為五戒十善能招此報，然持得者甚稀；</strong></p>

<p><code>造惡勇猛</code></p>

<p><strong>若論起惡造罪，何異暴風駃雨。</strong></p>

<p><code>小經</code> <code>諸佛勸歸</code></p>

<p><strong>是以諸佛大慈，勸歸淨土。縱使一形造惡，但能繫意專精，常能念佛，一切諸障自然消除，定得往生。何不思量，都無去心也！</strong></p>

<h3 id="四、引證勸信">四、引證勸信</h3>

<p>自下<strong>第四，引聖教證成，勸信求生者。</strong> 依《觀佛三昧經》<span class="split-text"><span>(卷九</span><span>意)</span></span>云：「爾時會中有財首菩薩白佛言：『世尊，我念過去無量劫時，有佛出世，亦名釋迦牟尼佛。彼佛滅後，有一王子，名曰金幢，憍慢邪見，不信正法。有知識比丘，名定自在，告王子言：世有佛像，極為可愛，可暫入塔，觀佛形像。時彼王子從善友語，入塔觀像，見像相好，白言：比丘，佛像端嚴，猶尚如此，況佛真身！比丘告言：王子，今見佛像不能禮者，當稱南無佛。還宮繫念，念塔中像，即於後夜夢見佛像，心大歡喜，捨離邪見，歸依三寶。隨壽命終，由前入塔稱佛功德，即得值遇九百億那由他佛，於諸佛所，常勤精進，恆得甚深念佛三昧。念佛三昧力故，諸佛現前，皆與授記。從是以來，百萬阿僧祇劫不墮惡道。乃至今日，獲得首楞嚴三昧。爾時王子者，今我財首是也。』爾時會中即有十方諸大菩薩，其數無量，各說本緣，皆依念佛得。佛告阿難：『此觀佛三昧，是一切眾生犯罪者藥、破戒者護、失道者導、盲冥者眼、愚癡者慧、黑闇者燈，煩惱賊中大勇猛將，諸佛世尊之所遊戲，首楞嚴等諸大三昧始出生處。』佛告阿難：『汝今善持，慎勿忘失。過去、未來、現在三世諸佛，皆說如是念佛三昧。</p>

<p><code>諸佛皆因念佛成佛</code></p>

<p>我與十方諸佛及賢劫千佛，從初發心，皆因念佛三昧力故，得一切種智。』」</p>

<p>又如《目連所問經》「佛告目連：『譬如萬川長流，有浮草木，前不顧後，後不顧前，都會大海。世間亦爾，雖有豪貴，富樂自在，悉不得免生老病死。只由不信佛經，後世為人，更甚困劇，不能得生千佛國土。</p>

<p><code>易往易取</code></p>

<p>是故我說無量壽佛國易往易取，而人不能修行往生，反事九十五種邪道。</p>

<p><code>無眼人無耳人</code></p>

<p>我說是人，名無眼人，名無耳人。』」</p>

<p>經教既爾，何不捨難，依易行道矣！</p>

<p>安樂集 卷上</p>

<h1 id="安樂集-卷下">安樂集 卷下</h1>

<p>釋道綽 撰</p>

<h2 id="第四大門">第四大門</h2>

<p><strong>第四大門</strong>中，有三番料簡：</p>

<p>第一，依中國三藏法師，並此土大德等，皆共詳審聖教，歎歸淨土，今以勸依；</p>

<p>第二，據此經宗，及餘大乘諸部，凡聖修入，多明念佛三昧以為要門；</p>

<p>第三，問答解釋，顯念佛者得種種功能利益不可思議。</p>

<h3 id="一、念佛大德所行">一、念佛大德所行</h3>

<p><code>敬有師承</code></p>

<p><strong>第一，依中國及以此土大德所行者：</strong> 余五翳面牆，豈寧自輒？但以遊歷披勘，敬有師承。何者？謂中國大乘法師流支三藏；次有大德呵避名利，則有慧寵法師；次有大德尋常敷演，每感聖僧來聽，則有道場法師；次有大德和光孤栖，二國慕仰，則有曇鸞法師；次有大德禪觀獨秀，則有大海禪師；次有大德聰慧守戒，則有齊朝上統。然前六大德，並是二諦神鏡，斯乃佛法綱維；志行殊倫，古今實稀；皆共詳審大乘，歎歸淨土乃是無上要門也。</p>

<p>問曰：既云歎歸淨土乃是要門者，未知此等諸德臨終時皆有靈驗已否？</p>

<p>答曰：皆有不虛。如曇鸞法師，康存之日，常修淨土。亦每有世俗君子來呵法師曰：「十方佛國，皆為淨土。法師何乃獨意注西，豈非偏見生也？」法師對曰：「吾既凡夫，智慧淺短，未入地位，念力須均。</p>

<p><code>置草引牛喻</code></p>

<p>如似置草引牛，恆須繫心槽櫪。豈得縱放，全無所歸？」雖復難者紛紜，而法師獨決。是以無問一切道俗，但與法師一面相遇者，若未生正信，勸令生信；若已生正信者，皆勸歸淨國。是故法師臨命終時，寺傍左右道俗，皆見幡花映院，盡聞異香音樂，迎接遂往生也。餘之大德，臨命終時皆有徵祥。若欲具談往生之相，並不可思議也。</p>

<h3 id="二、諸經所明念佛">二、諸經所明念佛</h3>

<p>第二，明此彼諸經多明念佛三昧為宗者，就中有八番：初二明一相三昧，後六就緣依相明念佛三昧。</p>

<h4 id="（一）華首經">（一）華首經</h4>

<p>第一，依《華首經》<span class="split-text"><span>(卷十</span><span>意)</span></span>「佛告堅意菩薩：『三昧有二種：一者有一相三昧，二者有眾相三昧。</p>

<p><code>一相三昧</code></p>

<p>一相三昧者，有菩薩聞其世界有其如來現在說法，菩薩取是佛相以現在前，若坐道場，若轉法輪，大眾圍繞。</p>

<p><code>專念一佛</code></p>

<p>取如是相，收攝諸根，心不馳散，專念一佛，不捨是緣。如是菩薩於如來相及世界相了達無相，常如是觀，如是行，不離是緣。是時佛像即現在前而為說法。菩薩爾時深生恭敬，聽受是法，若深若淺，轉加尊重。菩薩住是三昧，聞說諸法皆可壞相。聞已受持，從三昧起，能為四眾演說是法。』佛告堅意：『是名菩薩入一相三昧門。』」</p>

<h4 id="（二）文殊般若">（二）文殊般若</h4>

<p>第二，依《文殊般若》<span class="split-text"><span>(卷下</span><span>意)</span></span>明一行三昧者，「時文殊師利白佛言：</p>

<p><code>一行三昧</code></p>

<p>『世尊，云何名為一行三昧？』佛言：『一行三昧者，若善男子、善女人，應在空閒處，捨諸亂意，隨佛方所，端身正向，</p>

<p><code>專稱名字</code></p>

<p>不取相貌，繫心一佛，專稱名字，念無休息。即是念中，能見過、現、未來三世諸佛。</p>

<p><code>一佛一切佛</code></p>

<p>何以故？念一佛功德無量無邊，即與無量諸佛功德無二：是名菩薩一行三昧。』」</p>

<h4 id="（三）涅槃經">（三）涅槃經</h4>

<p>第三，依《涅槃經》，佛言：「若人但能至心常修念佛三昧者，十方諸佛恆見此人，如現在前。」是故《涅槃經》<span class="split-text"><span>(北本卷一八、</span><span>南本卷一六意)</span></span>云：「佛告迦葉菩薩：『若有善男子、善女人，常能至心專念佛者，若在山林，若在聚落，若晝若夜，若坐若臥，諸佛世尊常見此人，如現目前，恆與此人而住受施。』」</p>

<h4 id="（四）觀經">（四）觀經</h4>

<p>第四，依《觀經》及餘諸部，所修萬行，但能迴願，莫不皆生；</p>

<p><code>始終兩益</code></p>

<p><strong>然念佛一行將為要路。</strong> 何者？審量聖教，有「<strong>始終兩益</strong>」：</p>

<p><code>普該諸度</code> <code>總治諸障</code> <code>攝取必生</code></p>

<p>若欲生善起行，則普該諸度；若滅惡消災，則總治諸障。故下《經》<span class="split-text"><span>(《觀</span><span>經》意)</span></span>云：「念佛眾生，攝取不捨，壽盡必生。」此名「<strong>始益</strong>」。</p>

<p>言「終益」者，依《觀音授記經》（意）云「阿彌陀佛住世長久，兆載永劫，亦有滅度。般涅槃時，唯有觀音、勢至住持安樂，接引十方。其佛滅度，亦與住世時節等同。</p>

<p><code>彌陀不滅</code></p>

<p>然彼國眾生，一切無有睹見佛者；<strong>唯有一向專念阿彌陀佛往生者，常見彌陀現在不滅</strong>」，此即是其終時益也。</p>

<p>所修餘行，迴向皆生；世尊滅度，有睹不睹。勸後代審量，使沾遠益也。</p>

<h4 id="（五）般舟經">（五）般舟經</h4>

<p>第五，依《般舟經》<span class="split-text"><span>(卷上</span><span>意)</span></span>云「時有跋陀和菩薩，於此國土聞有阿彌陀佛，數數繫念。因是念故，見阿彌陀佛。既見佛已，即從啟問，當行何法得生彼國？爾時阿彌陀佛語是菩薩言：『欲來生我國者，常念我名，莫有休息，如是得來生我國土。當念佛身三十二相悉皆具足，光明徹照，端正無比。』」</p>

<h4 id="（六）大智度論">（六）大智度論</h4>

<p>第六，依《大智度論》<span class="split-text"><span>(卷七</span><span>意)</span></span>，有三番解釋：</p>

<p><code>尊重故念</code></p>

<p>第一，佛是無上法王，菩薩為法臣，所尊所重唯佛世尊，是故應當常念佛也。</p>

<p><code>報恩故念</code></p>

<p>第二，有諸菩薩自云：「我從曠劫以來，得蒙世尊長養我等法身、智身、大慈悲身；禪定、智慧、無量行願，由佛得成。為報恩故，常願近佛。亦如大臣蒙王恩寵，常念其主。」</p>

<p><code>除障故念</code></p>

<p>第三，有諸菩薩復作是言：「我於因地，遇惡知識，誹謗般若，墮於惡道，經無量劫；雖修餘行，未能得出。後於一時，依善知識邊，教我行</p>

<p><code>念佛三昧</code></p>

<p>，其時即能併遣諸障，方得解脫。有斯大益，故願不離佛。」</p>

<h4 id="（七）華嚴經">（七）華嚴經</h4>

<p>第七，依《華嚴經》<span class="split-text"><span>(晉譯</span><span>卷一四)</span></span>云「寧於無量劫，具受一切苦；終不遠如來，不睹自在力。」又<span class="split-text"><span>(晉譯</span><span>卷七)</span></span>云「</p>

<p><code>念佛三昧</code></p>

<p>必見佛，命終之後生佛前。見彼臨終勸念佛，又示尊像令瞻敬」。又，<span class="split-text"><span>(晉譯卷</span><span>四六意)</span></span>善財童子求善知識，詣功德雲比丘所，白言：「大師，云何修菩薩道，歸普賢行也？」是時比丘告善財曰：「我於世尊智慧海中，唯知一法，謂</p>

<p><code>念佛三昧</code></p>

<p>門。何者？於此三昧門中，悉能睹見一切諸佛及其眷屬、嚴淨佛剎，能令眾生遠離顛倒。</p>

<p><code>念佛三昧</code></p>

<p>門者，於微細境界中，見一切佛自在境界，得諸劫不顛倒。</p>

<p><code>念佛三昧</code></p>

<p>門者，能起一切佛剎，無能壞者，普見諸佛，得三世不顛倒。」時功德雲比丘告善財言：「佛法深海，廣大無邊。我所知者，唯得此一</p>

<p><code>念佛三昧</code></p>

<p>門；餘妙境界，出過數量，我所未知也。」</p>

<h4 id="（八）海龍王經">（八）海龍王經</h4>

<p>第八，依《海龍王經》<span class="split-text"><span>(卷一</span><span>意)</span></span>，「時海龍王白佛言：『世尊，弟子求生阿彌陀佛國，當修何行得生彼土？』佛告龍王：『若欲生彼國者，當行八法。何等為八？一者常念諸佛；二者供養如來；三者咨嗟世尊；四者作佛形像，修諸功德；五者迴願往生；六者心不怯弱；七者一心精進；八者求佛正慧。』佛告龍王：『一切眾生具斯八法，常不離佛也。』」</p>

<p>問曰：不具八法，得生佛前，不離佛否？</p>

<p><code>寶雲經</code></p>

<p>答曰：得生不疑。何以得知？如佛說《寶雲經》時，亦明十行具足得生淨土，常不離佛。時有除蓋障菩薩白佛：「不具十行，得生已否？」佛言：「得生。但能十行之中，一行具足無闕，餘之九行悉名清淨，勿致疑也。」<span class="split-text"><span>(卷六</span><span>意)</span></span></p>

<p><code>大樹緊那羅王經</code></p>

<p>又，《大樹緊那羅王經》<span class="split-text"><span>(卷一</span><span>意)</span></span>云：「菩薩行四種法，常不離佛前。何等為四？一者自修善法，兼勸眾生，皆作往生見如來意；二者自勸勸他，樂聞正法；三者自勸勸他，發菩提心；四者一向專志行念佛三昧。具此四行，一切生處常在佛前，不離諸佛。」又，《經》<span class="split-text"><span>(《大樹緊那羅</span><span>王經》卷四意)</span></span>云：「佛說菩薩行法，有三十二器。何者？布施是大富器，忍辱是端正器，持戒是聖身器，五逆不孝是刀山、劍樹、鑊湯器，發菩提心是成佛器，常能念佛往生淨土是見佛器。」略舉六門，餘者不述。</p>

<p>聖教既爾，行者願生，何不常念佛也！</p>

<p><code>月燈三昧經</code></p>

<p>又依《月燈三昧經》（卷一）云「念佛相好及德行，能使諸根不亂動，心無迷惑與法合，得聞得智如大海。智者住於是三昧，攝念行於經行所，能見千億諸如來，亦值無量恆沙佛」。</p>

<h3 id="三、念佛三昧利益">三、念佛三昧利益</h3>

<p><strong>第三，問答解釋，顯念佛三昧有種種利益，</strong> 有其五番：</p>

<h4 id="（一）常行念佛">（一）常行念佛</h4>

<p>第一，問曰：今云常修念佛三昧，仍不行餘三昧也？</p>

<p>答曰：今言常念，亦不言不行餘三昧；但行念佛三昧多故，故言常念，非謂全不行餘三昧也。</p>

<h4 id="（二）除一切障">（二）除一切障</h4>

<p>第二，問曰：若勸常修念佛三昧，與餘三昧能有階降以否？</p>

<p>答曰：念佛三昧勝相不可思議。此云何知？如《摩訶衍》<span class="split-text"><span>(《智度論</span><span>》卷七意)</span></span>中說云「諸餘三昧，非不三昧。何以故？或有三昧但能除貪，不能除瞋癡；或有三昧但能除瞋，不能除癡貪；或有三昧但能除癡，不能除貪瞋；或有三昧但能除現在障，不能除過去、未來一切諸障。若能常修念佛三昧，無問現在、過去、未來，一切諸障，悉皆除也」。</p>

<h4 id="（三）延年益壽">（三）延年益壽</h4>

<p>第三，問曰：念佛三昧既能除障得福，功利大者，未審亦能資益行者，使延年益壽以否？</p>

<p>答曰：必得。何者？如《惟無三昧經》云「有兄弟二人，兄信因果，弟無信心，而能善解相法。因其鏡中，自見面上死相已現，不過七日。時有智者，教往問佛。佛時報言：『七日不虛。若能一心念佛、修戒，或得度難。』尋即依教繫念。時至六日，即有二鬼來，耳聞其念佛之聲，竟無能前進。還告閻羅王。閻羅王索符，已注云『由持戒念佛功德，生第三炎天』」。</p>

<p><code>念佛鬼退</code></p>

<p>又，《譬喻經》中，有一長者，不信罪福，年已五十，忽夜夢見剎鬼索符，來欲取之，不過十日。其人眠覺，惶怖非常。至明求覓相師占夢。師作卦兆云：「有剎鬼必欲相害，不過十日。」其人惶怖倍常，詣佛求請。佛時報云：「若欲攘此，從今以去，專意念佛，持戒，燒香，燃燈，懸繒幡蓋，信向三寶，可免此死。」即依此法，專心信向。剎鬼到門，見修功德，遂不能害，鬼即走去。其人緣斯功德，壽滿百年，死得生天。復有一長者，名曰執持，退戒還佛，現被惡鬼打之。</p>

<h4 id="（四）究竟成佛">（四）究竟成佛</h4>

<p>第四，問曰：此念佛三昧，但能對治諸障、唯招世報，亦能遠感出世無上菩提以否？</p>

<p><code>地地不離念佛</code></p>

<p>答曰：得。何者？如《華嚴經．十地品》<span class="split-text"><span>(晉譯卷二二</span><span>-- 二七意)</span></span>云，始從初地，乃至十地，於一一地中，皆說入地加行道、地滿功德利、已不住道。訖即皆結云：「是諸菩薩，雖修餘行，皆不離念佛、念法、念僧，上妙樂具供養三寶。」以斯文證，得知諸菩薩等，乃至上地，常學念佛、念法、念僧，方能成就無量行願，滿功德海。</p>

<p><code>具攝六度通行通伴</code></p>

<p>何況二乘、凡夫，求生淨土不學念佛也？何以故？此念佛三昧，即具一切四攝、六度，通行通伴故。</p>

<h4 id="（五）上地念佛">（五）上地念佛</h4>

<p>第五，問曰：初地以上菩薩，與佛同證真如之理，名生佛家。自能作佛，濟運眾生，何須更學念佛三昧，願見佛也？</p>

<p>答曰：論其真如，廣大無邊，與虛空等，其量難知。譬如一大闇室，若燃一燈二燈，其明雖遍，猶為闇也。漸至多燈，雖名大明，豈及日光？菩薩所證智，雖地地相望自有階降，豈得比佛如日明也？</p>

<h2 id="第五大門">第五大門</h2>

<p><strong>第五大門</strong>中，有四番料簡：</p>

<p>第一，汎明修道延促，欲令速獲不退；</p>

<p>第二，此彼禪觀比較勸往；</p>

<p>第三，此彼淨穢二境，亦名漏、無漏比較；</p>

<p>第四，引聖教證成，勸後代生信求往。</p>

<h3 id="一、修道延促">一、修道延促</h3>

<p><strong>第一，汎明修道延促者，</strong> 就中有二：一明修道延促，二問答解釋。</p>

<p>一、明延促者，但一切眾生，莫不厭苦求樂，畏縛求解，皆欲早證無上菩提者，先須發菩提心為首。此心難識難起，縱令發得此心，依經終須修十種行，謂信、進、念、戒、定、慧、捨、護法、發願、迴向，進詣菩提。</p>

<p><code>萬劫不退</code></p>

<p>然修道之身，相續不絕，逕一萬劫，始證不退位。當今凡夫，現名信想輕毛，亦曰假名，亦名不定聚，亦名外凡夫，未出火宅。何以得知？據《菩薩瓔珞經》，具辨入道行位法爾，故名難行道。又，但以一劫之中受身生死，尚不可數知，況一萬劫中徒受痛燒。</p>

<p><code>一形不退</code></p>

<p>若能明信佛經，願生淨土，隨壽長短，一形即至，位階不退，與此修道一萬劫齊功。</p>

<p><code>捨難求易</code></p>

<p>諸佛子等，何不思量，不捨難求易也？</p>

<p>如《俱舍論》中，亦明難行、易行二種之道。</p>

<p><code>難行道</code></p>

<p>難行者，如《論》<span class="split-text"><span>(《俱舍釋論</span><span>》卷九意)</span></span>說云「於三大阿僧祇劫，一一劫中，皆具福智資糧、六波羅蜜一切諸行；一一行業，皆有百萬難行之道，始充一位」，是難行道也。</p>

<p><code>易行道</code></p>

<p>易行道者，即彼《論》<span class="split-text"><span>(《俱舍釋論</span><span>》卷九意)</span></span>云「若由別有方便有解脫者，名易行道也」。今既勸歸極樂，一切行業悉迴向彼，但能專至，壽盡必生。得生彼國，即究竟清涼。豈可不名易行之道？須知此意也。</p>

<p><code>壽盡必生</code> <code>經證</code></p>

<p>二、問曰：既言願往生淨土，隨此壽盡即得往生者，有聖教證否？</p>

<p>答曰：有七番，皆引經論證成：</p>

<p><code>大經</code></p>

<p>一、依《大經》<span class="split-text"><span>(卷下</span><span>意)</span></span>云「佛告阿難：『其有眾生，欲於今世見無量壽佛者，應發無上菩提之心，修行功德，願生彼國，即得往生。』」故《大經讚》<span class="split-text"><span>(《讚彌</span><span>陀偈》)</span></span>云：</p>

<p><code>大經讚</code></p>

<p class="special-indent">「若聞阿彌陀德號，歡喜讚仰心歸依，<br>下至一念得大利，則為具足功德寶。<br>設滿大千世界火，亦應直過聞佛名，<br>聞阿彌陀不復退，是故至心稽首禮。」</p>

<p><code>觀經</code></p>

<p>二、依《觀經》，九品之內，皆言臨終正念即得往生。</p>

<p><code>起信論</code></p>

<p>三、依《起信論》云「教諸眾生，勸觀真如平等一實。亦有始發意菩薩，其心軟弱，自謂不能常值諸佛，親承供養，意欲退者。當知如來有勝方便，攝護信心。謂以專意念佛因緣，隨願往生，以常見佛故，永離惡道」。</p>

<p><code>鼓音經</code></p>

<p>四、依《鼓音陀羅尼經》云「爾時世尊告諸比丘：『我當為汝演說，西方安樂世界，今現有佛，號阿彌陀。若有四眾，能正受持彼佛名號，堅固其心，憶念不忘，十日十夜除捨散亂，精勤修習念佛三昧。若能令念念不絕，十日之中必得見彼阿彌陀佛，皆得往生。』」</p>

<p><code>法鼓經</code></p>

<p>五、依《法鼓經》（意）云「若人臨終之時不能作念，但知彼方有佛，作往生意，亦得往生」。</p>

<p><code>灌頂經</code></p>

<p>六、如《十方隨願往生經》<span class="split-text"><span>(《灌頂經》</span><span>卷一一意)</span></span>云「若有臨終及死墮地獄，家內眷屬為其亡者念佛及轉誦齋福，亡者即出地獄，往生淨土。況其現在自能修念，何以不得往生者也？」是故彼《經》<span class="split-text"><span>(《灌頂經》</span><span>卷一一意)</span></span>云：「現在眷屬為亡者追福，如餉遠人，定得食也。」</p>

<p>第七，廣引諸經證成：</p>

<p><code>大法鼓經</code></p>

<p>如《大法鼓經》<span class="split-text"><span>(卷上</span><span>意)</span></span>說「若善男子、善女人，常能繫意，稱念諸佛名號者，十方諸佛、一切賢聖常見此人，如現目前。是故此經名《大法鼓》。當知此人，十方淨土隨願往生」。</p>

<p><code>大悲經</code></p>

<p><code>行大悲人</code></p>

<p>又，《大悲經》<span class="split-text"><span>(卷二</span><span>意)</span></span>云：「何名為大悲？若專念佛，相續不斷者，隨其命終，定生安樂。若能展轉相勸行念佛者，當知此等悉名行大悲人也。」</p>

<p><code>涅槃經</code></p>

<p>是故《涅槃經》<span class="split-text"><span>(北本卷一九、</span><span>南本卷一七意)</span></span>云：「佛告大王：『假令開大庫藏，一月之中布施一切眾生，所得功德，不如有人稱佛一口，功德過前，不可較量。』」</p>

<p><code>阿含經</code></p>

<p>又，《增一阿含經》<span class="split-text"><span>(卷三</span><span>四意)</span></span>云：「佛告阿難：『其有眾生，供養一閻浮提人衣服、飲食、臥具、湯藥，所得功德，寧為多否？』阿難白佛言：『世尊，甚多甚多，不可數量。』佛告阿難：『若有眾生，善心相續，稱佛名號，如一搆牛乳頃，所得功德，過上不可量，無有能量者。』」</p>

<p><code>大品經</code></p>

<p>《大品經》<span class="split-text"><span>(《摩訶般若經》卷二一</span><span>、《智度論》卷八四意)</span></span>云：「若人散心念佛，乃至畢苦，其福不盡。若人散花念佛，乃至畢苦，其福不盡。」</p>

<p>故知念佛利大，不可思議也。《十往生經》、諸大乘經等，並有文證，不可具引也。</p>

<h3 id="二、禪觀難易">二、禪觀難易</h3>

<p><strong>第二，次明此彼禪觀比較，勸往生者：</strong> 但此方穢境，亂想難入；就令修得，唯獲事定，多喜味染。又復，但能伏業，報生上界，壽盡多退。是故《智度論》<span class="split-text"><span>(卷</span><span>一七)</span></span>云：「多聞持戒禪，未得無漏法，雖有此功德，是事未可信。」若欲向西修習，事境光淨，定觀易成，除罪多劫，永定速進，究竟清涼，如《大經》廣說。</p>

<p>問曰：若西方境界勝，可為禪定感；此界色天劣，不應為禪定招？</p>

<p>答曰：若論修定因，該通於彼此。然彼界位是不退，並有他力持，是故說為勝。此處雖復修定剋，但有自分因，闕無他方攝，業盡不免退，就此說不如。</p>

<h3 id="三、二土淨穢">三、二土淨穢</h3>

<p><strong>第三，據此彼淨穢二境，亦名漏無漏者：</strong> 若論此處境界，唯有三塗、丘坑、山澗、沙鹵、棘刺、水旱、暴風、惡觸、雷電、霹靂、虎狼、毒獸、惡賊、惡子、荒亂、破散、三災、敗壞。語論正報，三毒、八倒、憂悲、嫉妒、多病、短命、飢渴、寒熱，常為司命害鬼之所追逐，深可穢惡，不可具說，故名有漏，深可厭也。</p>

<p><code>西方無漏勝境</code></p>

<p>往生彼國勝者，據《大經》云，十方人天，但生彼國者，莫不皆獲種種利益也。何者？一生彼國者，行則金蓮捧足，坐則寶座承軀；出則帝釋在前，入則梵王從後。一切聖眾與我親朋，阿彌陀佛為我大師。寶樹寶林之下，任意翱翔；八德池中，遊神濯足。形則身同金色，壽則命與佛齊。學則眾門並進，止則二諦虛融。十方濟運，則乘大神通；晏安暫時，則坐三空門。遊則入八正之路，至則到大涅槃。一切眾生，但至彼國者，皆證此益。何不思量，不速去也！</p>

<h3 id="四、引證勸信">四、引證勸信</h3>

<p><strong>第四，引聖教證成，勸後代生信求願往者：</strong> 依《觀佛三昧經》<span class="split-text"><span>(卷九</span><span>意)</span></span>云「爾時會中有十方諸佛，各於華臺中結跏趺坐，於空中現。東方善德如來為首，告大眾言：『汝等當知，我念過去無量世時，有佛名寶威德上王。彼佛出時，亦如今日說三乘法。彼佛滅後，末世之中，有一比丘，將弟子九人，往詣佛塔，禮拜佛像。見一寶像，嚴顯可觀。觀已敬禮，目諦觀之。各說一偈，用為讚歎。隨壽脩短，各自命終。既命終已，即生佛前。從此以後，恆得值遇無量諸佛。於諸佛所，廣修梵行，得念佛三昧海。既得此已，諸佛現前，即與授記，於十方面隨意作佛。東方善德佛者，即我身是；自餘九方諸佛者，即是本昔弟子九人是。十方佛世尊，因由禮塔一偈讚故，得成為佛，豈異人乎？我等十方佛是。』是時十方諸佛從空而下，放千光明，顯現色身白毫相光，各各皆坐釋迦佛床，告阿難言：『汝知釋迦文佛，無數精進，百千苦行，求佛智慧，報得是身。今為汝說，汝持佛語，為未來世天龍大眾、四部弟子，說觀佛相好及念佛三昧。』說是語已，然後問訊釋迦文佛。問訊訖已，各還本國。」</p>

<h2 id="第六大門-">第六大門 `</h2>

<p>第六大門中，有三番料簡：</p>

<p>第一，十方淨土共來比較；</p>

<p>第二，義推；</p>

<p>第三，辨經住滅。</p>

<h3 id="一、十方西方比較">一、十方西方比較</h3>

<p><strong>第一，十方淨土共來比較者，</strong> 有其三番：</p>

<p>一、如《隨願往生經》<span class="split-text"><span>(《灌頂經》</span><span>卷一一意)</span></span>云「十方佛國皆悉嚴淨，隨願並得往生。雖然，悉不如西方無量壽國。何意如此？但阿彌陀佛與觀音、大勢至，先發心時，從此界去，於此眾生偏是有緣。是故釋迦處處歎歸」。</p>

<p>二、據《大經》<span class="split-text"><span>(卷上</span><span>意)</span></span>「法藏菩薩因中，於世饒王佛所，具發弘願，取諸淨土。時佛為說二百一十億諸佛剎土，天人善惡、國土精粗，悉現與之。於時法藏菩薩願取西方成佛，今現在彼」：是二證也。</p>

<p>三、依此《觀經》中，韋提夫人復請淨土，如來光臺為現十方一切淨土。韋提夫人白佛言「此諸佛土，雖復清淨，皆有光明；我今樂生極樂世界阿彌陀佛所」（取意）：是其三證。</p>

<p>故知諸淨土中，安樂世界最勝也。</p>

<h3 id="二、義推">二、義推</h3>

<p><strong>第二，義推者：</strong></p>

<p>問曰：何故要須面向西坐、禮、念、觀者？</p>

<p>答曰：以閻浮提云，日出處名生，沒處名死。藉於死地，神明趣入，其相助便。是故法藏菩薩願成佛在西，悲接眾生。由坐、觀、禮、念等面向佛者，是隨世禮儀。若是聖人，得飛報自在，不辨方所。但凡夫之人，身心相隨，若向餘方，西往必難。是故《智度論》<span class="split-text"><span>(卷九</span><span>意)</span></span>云：「有一比丘，康存之日，誦《阿彌陀經》及念般若波羅蜜。臨命終時，告弟子言：『阿彌陀佛與諸聖眾，今在我前。』合掌歸依，須臾捨命。於是弟子依火葬法，以火焚屍。一切燒盡，唯有舌根一種，與本不異。遂即收取，起塔供養。」龍樹菩薩釋<span class="split-text"><span>(《智度論》</span><span>卷九意)</span></span>云：「誦《阿彌陀經》故，是以垂終佛自來迎；念般若波羅蜜故，所以舌根不盡。」以斯文證，故知一切行業但能迴向，無不往也。</p>

<p>故《須彌四域經》云：「天地初開之時，未有日月星辰；縱有天人來下，但用項光照用。爾時人民，多生苦惱。於是阿彌陀佛遣二菩薩，一名寶應聲，二名寶吉祥，即伏羲、女媧是。此二菩薩，共相籌議，向第七梵天上，取其七寶，來至此界，造日月星辰二十八宿，以照天下，定其四時，春秋冬夏。時二菩薩，共相謂言：『所以日月星辰二十八宿西行者，一切諸天人民，盡共稽首阿彌陀佛。是以日月星辰，皆悉傾心向彼，故西流也。』」</p>

<h3 id="三、辨經住滅">三、辨經住滅</h3>

<p><code>乘相往生</code></p>

<p><strong>第三，辨經住滅者：</strong> 謂「釋迦牟尼佛一代，正法五百年，像法一千年，末法一萬年。眾生滅盡，諸經悉滅。如來悲哀痛燒眾生，特留此經，止住百年」。<span class="split-text"><span>(《大經》</span><span>卷下意)</span></span>以斯文證，故知彼國雖是淨土，然體通上下。知相無相，當生上位；凡夫火宅，一向乘相往生也。</p>

<h2 id="第七大門">第七大門</h2>

<p><strong>第七大門</strong>中，有兩番料簡：</p>

<p>第一門中，此彼取相，料簡縛脫；</p>

<p>第二，次明此彼修道用功輕重，而獲報真偽，故勸向彼。</p>

<h3 id="一、二土取相">一、二土取相</h3>

<p>第一，此彼取相，料簡縛脫者：若取西方淨相，疾得解脫，純受極樂，智眼開朗；若取此方穢相，唯有妄樂、癡盲、厄縛、憂怖。</p>

<p>問曰：依大乘諸經，皆云無相乃是出離要道；執相拘礙，不免塵累。今勸眾生捨穢欣淨，是義云何？</p>

<p><code>穢相是縛</code> <code>淨相為脫</code></p>

<p>答曰：此義不類。何者？凡相有二種：一者於五塵欲境，妄愛貪染，隨境執著，此等是相，名之為縛；二者愛佛功德，願生淨土，雖言是相，名為解脫。何以得知？</p>

<p><code>七地相求</code></p>

<p>如《十地經》<span class="split-text"><span>(卷五</span><span>意)</span></span>云「初地菩薩，尚自別觀二諦，勵心作意，先依相求，終則無相，以漸增進，體大菩提。盡七地終心，相心始息。入其八地，絕於相求，方名無功用也」。</p>

<p><code>七地善貪</code></p>

<p>是故《論》<span class="split-text"><span>(《十地經論</span><span>》卷十意)</span></span>云：「七地以還，惡貪為障，善貪為治；八地以上，善貪為障，無貪為治。」況今願生淨土，現是外凡，所修善根，皆從愛佛功德生，豈是縛也？</p>

<p><code>善法愛</code></p>

<p>故《涅槃經》<span class="split-text"><span>(北本一三、</span><span>南本一二意)</span></span>云：「一切眾生有二種愛：一者善愛，二者不善愛。不善愛者，唯愚求之；善法愛者，諸菩薩求。」是故《淨土論》<span class="split-text"><span>(《論註》</span><span>卷下意)</span></span>云：「觀佛國土清淨味，攝受眾生大乘味，類事起行願取佛土味，畢竟住持不虛作味，有如是等無量佛道味。」故雖是取相，非當執縛也。</p>

<p><code>無漏相</code> <code>實相相</code></p>

<p>又，彼淨土所言相者，即是無漏相，實相相也。</p>

<h3 id="二、二土修道">二、二土修道</h3>

<p><strong>第二段中，明此彼修道用功輕重，而獲報真偽者：</strong> 若欲發心歸西者，單用少時禮、觀、念等，隨壽長短，臨命終時，光臺迎接，迅至彼方，位階不退。是故《大經》<span class="split-text"><span>(卷上</span><span>意)</span></span>云：「十方人天，來生我國，若不畢至滅度，更有退轉者，不取正覺。」此方多時具修施、戒、忍、進、定、慧，未滿一萬劫以來，恆未免火宅，顛倒墜墮，故名用功至重，獲報偽也。</p>

<p><code>橫截五惡趣釋</code></p>

<p>《大經》<span class="split-text"><span>(卷下</span><span>意)</span></span>復云：「生我國者，橫截五惡趣。」今此約對彌陀淨剎，娑婆五道齊名惡趣：地獄、餓鬼、畜生，純惡所歸，名為惡趣；娑婆人天，雜業所向，亦名惡趣。若依此方修治斷除，先斷見惑，離三塗因，滅三塗果；後斷修惑，離人天因，絕人天果。此皆漸次斷除，不名「橫截」。若得往生彌陀淨國，娑婆五道一時頓捨，故名「橫截」。「橫截五惡趣」者，截其果也。「惡趣自然閉」者，閉其因也，此明所離。「昇道無窮極」者，彰其所得。若能作意迴願向西，<strong>上盡一形，下至十念，無不皆往。</strong></p>

<p><code>功齊萬劫</code></p>

<p>一到彼國，即入正定聚，與此修道一萬劫齊功也。</p>

<h2 id="第八大門">第八大門</h2>

<p><strong>第八大門</strong>中，有三番料簡：</p>

<p>第一，略舉諸經來證，勸捨此欣彼；</p>

<p>第二，彌陀、釋迦二佛比較；</p>

<p>第三，釋往生意。</p>

<h3 id="一、經論勸往">一、經論勸往</h3>

<p><strong>第一，略舉諸大乘經來證，皆勸捨此欣彼者：</strong> 一謂耆闍崛山說《大經》二卷；二《觀經》一部，王宮、耆闍兩會正說；三《小卷無量壽經》，舍衛一說；四復有《十方隨願往生經》明證；五復有《無量清淨覺經》二卷，一會正說；六更有《十往生經》一卷。諸餘大乘經論，指讚處多。如《請觀音》《大品經》等；又如龍樹、天親等論，歎勸非一。餘方淨土，皆不如此丁寧。</p>

<h3 id="二、二尊比對">二、二尊比對</h3>

<p><strong>第二，彌陀釋迦二佛比較者：</strong> 謂此佛釋迦如來，八十年住世，暫現即去，去而不返；比於忉利諸天，不至一日。又，釋迦在時，救緣亦弱，如毗舍離國救人現患等。何者？時毗舍離國人民，遭五種惡病：一者眼赤如血，二者兩耳出膿，三者鼻中流血，四者舌噤無聲，五者所食之物化為粗澀。六識閉塞，猶如醉人。有五夜叉，或名訖拏迦羅，面黑如墨，而有五眼，鉤牙上出，吸人精氣。良醫耆婆，盡其道術，所不能救。時有月蓋長者為首，部領病人，皆來歸佛，叩頭求哀。</p>

<p>爾時世尊起無量悲愍，告病人曰：「西方有阿彌陀佛，觀世音、大勢至菩薩，汝等一心合掌求見。」於是大眾皆從佛勸，合掌求哀。爾時彼佛放大光明，觀音、大勢一時俱到，說大神咒，一切病苦皆悉消除，平復如故。然二佛神力應亦齊等，但釋迦如來不申己能，故顯彼長，欲使一切眾生莫不齊歸。是故釋迦處處歎歸，須知此意也。是故曇鸞法師正意歸西，故傍《大經》奉讚<span class="split-text"><span>(《讚彌</span><span>陀偈》)</span></span>云：</p>

<p><code>大經讚</code></p>

<p class="special-indent">「安樂聲聞菩薩眾，人天智慧咸洞達，<br>身相莊嚴無殊異，但順他方故列名。<br>顏容端正無可比，精微妙軀非人天，<br>虛無之身無極體，是故頂禮平等力。」</p>

<h3 id="三、往生意趣">三、往生意趣</h3>

<p><strong>第三，釋往生意者，</strong> 就中有二：一釋往生意，二問答解釋。</p>

<p>第一，問曰：今願生淨土，未知作何意也？</p>

<p>答曰：只欲疾成自利利他，利物深廣。十信三賢，攝受正法，契會不二，見證佛性，明曉實相，觀照暉心，有無二諦，因果先後，十地優劣，三忍三道，金剛無礙，證大涅槃。大乘寬運，欲無限時住，為盡無邊生死海故。</p>

<p>問有三番：</p>

<p>問曰：願生淨土，擬欲利物者，若爾，所拔眾生，今現在此。已能發得此心，只應在此拔苦眾生；何因得此心竟，先願生淨土？似如捨眾生，自求菩提樂也。</p>

<p><code>二人救父喻</code></p>

<p>答曰：此義不類。何者？如《智度論》<span class="split-text"><span>(卷七七</span><span>意)</span></span>云「譬如二人，俱見父母眷屬沒在深淵。一人直往，盡力救之，力所不及，相與俱沒。一人遙走，趣一舟船，乘來濟接，並得出難。菩薩亦爾，若未發心時，生死流轉，與眾生無別。但已發菩提心時，先願往生淨土，取大悲船，乘無礙辯才，入生死海，濟運眾生」。</p>

<p><code>逼雞入水喻</code></p>

<p>二、《大論》<span class="split-text"><span>(卷三</span><span>八意)</span></span>復云：「菩薩生淨土，具大神通，辯才無礙，教化眾生時，尚不能令眾生生善滅惡，增道進位，稱菩薩意。若即在穢土拔濟者，闕無此益。如似逼雞入水，豈能不濕也？」</p>

<p>三、《大經讚》<span class="split-text"><span>(《讚彌陀</span><span>偈》意)</span></span>云：</p>

<p><code>大經讚</code></p>

<p class="special-indent">「安樂佛國諸菩薩，夫可宣說隨智慧，<br>於己萬物亡我所，淨若蓮華不受塵。<br>往來進止若汎舟，利安為務捨適莫，<br>彼己猶空斷二想，燃智慧炬照長夜。<br>三明六通皆已足，菩薩萬行觀心眼，<br>如是功德無邊量，是故至心願生彼。」</p>

<h2 id="第九大門">第九大門</h2>

<p><strong>第九大門</strong>中，有兩番料簡：</p>

<p>第一，苦樂善惡相對；</p>

<p>第二，明彼此壽命長短比較。</p>

<h3 id="一、二土苦樂">一、二土苦樂</h3>

<p>就初段中有二：一苦樂善惡相對，二引《大經》為證。</p>

<p><code>唯苦唯惡</code></p>

<p>初、言苦樂善惡相對者：在此娑婆世界，雖有苦樂二報，恆以樂少苦多。重則三塗痛燒，輕則人天刀兵、疾病，相續連注，遠劫以來，無有斷時。縱有人天少樂，猶如泡沫、電光，速起速滅，是故名為唯苦唯惡。彌陀淨國，水鳥樹林，常吐法音，明宣道教，具足清白，能令悟入。</p>

<p>二、引聖教為證者：《淨土論》（意）云：「十方人天生彼國者，即與淨心菩薩無二；淨心菩薩即與上地菩薩畢竟同得寂滅忍故，更不退轉。」又引《大經》四十八願中，有五番大益：第一《大經》<span class="split-text"><span>(卷上</span><span>意下同)</span></span>云「有十方人天，來生我國，不悉真金色者，不取正覺」；二云「十方人天，來生我國，若形色不同，有好醜者，不取正覺」；三云「十方人天，來生我國，不得宿命智，下至不知百千億那由他諸劫事者，不取正覺」；四云「十方人天，來生我國，不得天耳通，下至不聞百千億那由他諸佛所說，不悉受持者，不取正覺」；五云「十方人天，來生我國，不得他心智，下至不知百千億那由他諸佛國中眾生心念者，不取正覺」。</p>

<p><code>唯善唯樂</code></p>

<p>欲論彼國利益之事，難可具陳。但當願生，必不可思議。是故彼方唯善唯樂，無苦無惡也。</p>

<h3 id="二、二土壽命">二、二土壽命</h3>

<p><strong>第二，明壽命長短者：</strong> 此方壽命，大期不過百年。百年之內，少出多減。或生年夭喪，乃至童子身亡，或復胞胎傷墮。何意然者？良由眾生作因時雜，是以受報亦不得齊同也。是故《涅槃經》<span class="split-text"><span>(北本卷三七、</span><span>南本卷三四意)</span></span>云：「作業時黑，果報亦黑；作業時白，果報亦白。淨雜亦爾。」</p>

<p>又據《淨度菩薩經》云：「人壽百歲，夜消其半，即是減卻五十年也。就五十年內，十五以來，未知善惡；八十以去，昏耄虛劣，故受老苦。自此之外，唯有十五年在。於中外則王官逼迫，長征遠防，或繫在牢獄；內則門戶吉凶，眾事牽纏，煢煢忪忪，常求不足。如斯推計，可有幾時得修道業？如此思量，豈不哀哉！何得不厭！」又彼《經》云：「人生世間，凡經一日一夜，有八億四千萬念。一念起惡，受一惡身；十念念惡，得十生惡身；百念念惡，受一百惡身。計一眾生，一形之中，百年念惡，惡即遍滿三千國土，受其惡身。惡法既爾，善法亦然。一念起善，受一善身；百念念善，受一百善身。計一眾生，一形之中，百年念善，三千國土，善身亦滿。」若得十年五年念阿彌陀佛，或至多年，後生無量壽國，即受淨土法身，恆沙無盡，不可思議也。今既穢土短促，命報不遠；若生阿彌陀淨國，壽命長遠不可思議。是故《無量壽經》<span class="split-text"><span>(《小經</span><span>》意)</span></span>云：「佛告舍利弗：『彼佛何故號阿彌陀？舍利弗，十方人天往生彼國者，壽命長遠億百千劫，與佛同等，故號阿彌陀。』」各宜量此利大，皆願往生也。</p>

<p>又，《善王皇帝尊經》云：「其有人學道，念欲往生西方阿彌陀佛國者，憶念晝夜一日，若二日，或三日，若四日，若五日，至六日、七日。若復於中欲還悔者，聞我說是善王功德，命欲盡時，有八菩薩皆悉飛來，迎取此人到西方阿彌陀佛國中，終不得止。」自此以下，又引《大經偈》為證。《讚》<span class="split-text"><span>(《讚彌陀</span><span>偈》意)</span></span>云：</p>

<p><code>大經讚</code></p>

<p class="special-indent">「其有眾生生安樂，悉具三十有二相，<br>智慧滿足入深法，究暢道要無障礙。<br>隨根利鈍成就忍，三忍乃至不可說，<br>宿命五通常自在，至佛不更雜惡趣。<br>除生他方五濁世，示現同如大牟尼，<br>生安樂國成大利，是故至心願生彼。」</p>

<h2 id="第十大門">第十大門</h2>

<p><strong>第十大門</strong>中，有兩番料簡：</p>

<p>第一，依《大經》引類證誠；</p>

<p>第二，釋迴向義。</p>

<h3 id="一、十方來生">一、十方來生</h3>

<p><strong>第一，依《大經》引類證誠者：</strong> 十方諸佛，無不勸歸西方；十方菩薩，無不同生；十方人天，有意齊歸。故知不可思議事也。是故《大經讚》<span class="split-text"><span>(《讚彌</span><span>陀偈》)</span></span>云：</p>

<p><code>大經讚</code></p>

<p class="special-indent">「神力無極阿彌陀，十方無量佛所讚，<br>東方恆沙諸佛國，菩薩無數悉往覲。<br>亦復供養安樂國，菩薩聲聞諸大眾，<br>聽受經法宣道化，自餘九方亦如是。」</p>

<h3 id="二、迴向義趣">二、迴向義趣</h3>

<p><strong>第二，釋迴向義者：</strong> 但以一切眾生既有佛性，人人皆有願成佛心。然依所修行業，未滿一萬劫以來，猶未出火界，不免輪迴。是故聖者愍斯長苦，勸迴向西，為成大益。然迴向之功，不越於六。何等為六？一者將所修諸業迴向彌陀。既至彼國，還得六通，濟運眾生。此即不住道也。二迴因向果。三迴下向上。四迴遲向速。此即不住世間也。五迴施眾生，悲念向善。六迴入去卻分別之心。迴向之功，只成斯六。是故《大經》<span class="split-text"><span>(卷上</span><span>意)</span></span>云：「其有眾生，生我國者，自然勝進，超出常倫諸地之行，至成佛道，更無迴復之難。」故《大經讚》<span class="split-text"><span>(《讚彌</span><span>陀偈》)</span></span>云：</p>

<p><code>大經讚</code></p>

<p class="special-indent">「安樂菩薩聲聞輩，於此世界無比方，<br>釋迦無礙大辯才，設諸假令示少分。<br>最賤乞人並帝王，帝王復比金輪王，<br>如是展轉至六天，次第相類皆如始。<br>以天色像喻於彼，千萬億倍非其類，<br>皆是法藏願力為，稽首頂禮大心力。」</p>

<h2 id="第十一大門">第十一大門</h2>

<p><strong>第十一大門中，</strong> 略作兩番料簡：</p>

<p>第一，勸一切眾生託善知識作向西意；</p>

<p>第二，辨死後生緣勝劣。</p>

<h3 id="一、勸託善知識">一、勸託善知識</h3>

<p><strong>第一，勸託善知識者：</strong> 依《法句經》，與眾生作善知識：「有寶明菩薩白佛言：『世尊，云何名為善知識也？』佛言：『善知識者，能說深法，謂空、無相、無願、諸法平等、無業無報、無因無果、究竟如如、住於實際。然於畢竟空中，熾然建立一切諸法，是為善知識。善知識者，是汝父母，養育汝等菩提身故；善知識者，是汝眼目，能見一切善惡道故；善知識者，是汝大船，運度汝等出生死海故；善知識者，是汝絙繩，能挽拔汝等出生死故也。』」</p>

<p><code>必須歸西</code></p>

<p>又勸：「雖與眾生作善知識，必須歸西。」何以故？由住斯火界，違順境多，多有退沒，難出故也。是故舍利弗於此發心，修菩薩行，已經六十劫；逢惡知識乞眼因緣，遂即退轉。故知火界修道甚難，故勸歸西方。一得往生，三學自然勝進，萬行普備。故《大經》<span class="split-text"><span>(卷下</span><span>意)</span></span>云：「彌陀淨國，無造惡之地如毛髮許也。」</p>

<h3 id="二、死後受生勝劣">二、死後受生勝劣</h3>

<p><strong>第二，次辨眾生死後受生勝劣者：</strong> 此界眾生壽盡命終，莫不皆乘善惡二業，恆為司命獄卒、妄愛煩惱相與受生，乃從無數劫來未能免離。若能生信，歸向淨土，策意專精，命欲終時，阿彌陀佛與觀音聖眾，光臺迎接。行者歡喜隨從，合掌乘臺，須臾即到，無不快樂，乃至成佛。</p>

<p>又復，一切眾生造業不同，有其三種，謂上中下，莫不皆詣閻羅取判。若能信佛因緣，願生淨土，所修行業，並皆迴向，命欲終時，佛自來迎，不干死王也。</p>

<h2 id="第十二大門">第十二大門</h2>

<h4 id="一、引十往生經為證，總結勸信。">一、引十往生經為證，總結勸信。</h4>

<p><strong>第十二大門</strong>中，有一番：就《十往生經》為證，勸往生也。如佛說生阿彌陀佛國，為諸大眾說觀身、正念、解脫。</p>

<p>《十往生經》云：「阿難白佛言：『世尊，一切眾生，觀身之法，其事云何？唯願說之。』</p>

<p>佛告阿難：『夫觀身之法者，不觀東西，不觀南北，不觀四維上下，不觀虛空；不觀外緣，不觀內緣；不觀身色，不觀色聲，不觀色像；唯觀無緣，是為正真觀身之法。除是觀身，十方諦求，在在處處，更無別法而得解脫。』</p>

<p>佛復告阿難：『但自觀身，善力自然，正念自然，解脫自然。何以故？譬如有人，精進直心，得正解脫。如是之人，不求解脫，解脫自至。』</p>

<p>阿難復白佛言：『世尊，世間眾生，若有如是正念解脫，應無一切地獄、餓鬼、畜生三惡道也。』</p>

<p>佛告阿難：『世間眾生，不得解脫。何以故？一切眾生，皆由多虛少實，無一正念。以是因緣，地獄者多，解脫者少。譬如有人，於自父母及以師僧，外現孝順，內懷不孝；外現精進，內懷不實。如是惡人，報雖未至，三塗不遠。無有正念，不得解脫。』</p>

<p>阿難復白佛言：『若如是者，更修何善根，得正解脫？』佛告阿難：『汝今善聽，吾今為汝說。有十往生法，可得解脫。云何為十？</p>

<p>一者觀身正念，常懷歡喜，以飲食衣服施佛及僧，往生阿彌陀佛國；</p>

<p>二者正念，以甘妙良藥，施一病比丘及一切眾生，往生阿彌陀佛國；</p>

<p>三者正念，不害一生命，慈悲於一切，往生阿彌陀佛國；</p>

<p>四者正念，從師所受戒，淨慧修梵行，心常懷歡喜，往生阿彌陀佛國；</p>

<p>五者正念，孝順於父母，敬奉於師長，不起憍慢心，往生阿彌陀佛國；</p>

<p>六者正念，往詣於僧房，恭敬於塔寺，聞法解一義，往生阿彌陀佛國；</p>

<p>七者正念，一日一夜中，受持八戒齋，不破一，往生阿彌陀佛國；</p>

<p>八者正念，若能齋月齋日中遠離於房舍，常詣於善師，往生阿彌陀佛國；</p>

<p>九者正念，常能持淨戒，勤修於禪定，護法不惡口，若能如是行，往生阿彌陀佛國；</p>

<p>十者正念，若於無上道，不起誹謗心，精進持淨戒，復教無智者，流布是經法，教化無量眾生：如是諸人等，悉皆得往生阿彌陀佛國。』</p>

<p>爾時會中有一菩薩，名山海慧，白佛言：『世尊，彼阿彌陀國有何妙樂勝事，一切眾生皆願往生彼？』佛告山海慧菩薩：『汝今應當起立合掌，正身向西，正念觀阿彌陀佛國，願見阿彌陀佛。』</p>

<p>爾時一切大眾亦皆起立合掌，共觀阿彌陀佛。</p>

<p>爾時阿彌陀佛現大神通，放大光明，照山海慧菩薩身。</p>

<p>爾時山海慧菩薩等，即見阿彌陀佛國土所有莊嚴妙好之事：皆悉七寶，七寶山，七寶國土；水鳥樹林，常吐法音；彼國日日常轉法輪；彼國人民不習外事，正習內事，口說方等語，耳聽方等聲，心解方等義。</p>

<p>爾時山海慧菩薩白佛言：『世尊，我等今者，睹見彼國勝妙利益，不可思議，我今願一切眾生悉皆往生，然後我等亦願生彼國。』</p>

<p>佛記之曰：『正觀正念，得正解脫，皆悉生彼。若有善男子、善女人，正信是經，愛樂是經，勸導眾生，說者、聽者悉皆往生阿彌陀佛國。若有如是等人，我從今日常使二十五菩薩護持是人，常令是人無病無惱，若人若非人不得其便，行住坐臥、無問晝夜常得安穩。』</p>

<p>山海慧菩薩白佛言：『世尊，我今頂受尊教，不敢有疑。然世有眾生，多有誹謗，不信是經。如是之人，於後云何？』</p>

<p>佛告山海慧菩薩：『於後閻浮提，或有比丘、比丘尼，見有讀誦是經者，或相瞋恚，心懷誹謗。由是謗正法故，是人現身之中來致諸惡重病，身根不具，聾盲瘖啞，水腫鬼魅，坐臥不安，求生不得，求死不得；或乃致死，墮於地獄，八萬劫中受大苦惱，百千萬世未曾聞水食之名。久後得出，在牛馬豬羊，為人所殺，受大極苦。後得為人，常生下處，百千萬世不得自在，永不聞三寶名字。是故無智無信人中，莫說是經也。』」</p>

<p><strong>撰集流通德，普施於一切，<br>先發菩提心，同歸向淨國，<br>皆共成佛道。</strong></p>

<p>安樂集 卷下</p>

<h1 id="觀經四帖疏">觀經四帖疏</h1>
<h1 id="觀經玄義分-卷第一">觀經玄義分 卷第一</h1>

<p>沙門 善導 集記</p>

<h2 id="壹、玄義分">壹、玄義分</h2>
<h3 id="1. 歸三寶偈">1. 歸三寶偈</h3>

<p><code>歸三寶偈</code> <code>勸眾發願</code></p>

<p>先勸大眾發願歸三寶：</p>

<p>道俗時眾等，各發無上心，生死甚難厭，佛法復難欣。</p>

<p><code>横斷四流</code> <code>入彌陀界</code></p>

<p>共發金剛志，橫超斷四流，願入彌陀界，歸依合掌禮。</p>

<p><code>率眾歸三寶</code></p>

<p>世尊我一心，歸命盡十方，法性真如海，報化等諸佛。</p>

<p>一一菩薩身，眷屬等無量，莊嚴及變化，十地三賢海。</p>

<p>時劫滿未滿，智行圓未圓，正使盡未盡，習氣亡未亡。</p>

<p>功用無功用，證智未證智，妙覺及等覺，正受金剛心。</p>

<p>相應一念後，果德涅槃者，我等咸歸命，三佛菩提尊。</p>

<p><code>願佛攝受</code></p>

<p>無礙神通力，冥加願攝受，我等咸歸命，三乘等賢聖。</p>

<p><code>學佛大悲心</code></p>

<p>學佛大悲心，長時無退者，請願遙加備，念念見諸佛。</p>

<p><code>機法深信</code></p>

<p>我等愚癡身，曠劫來流轉，今逢釋迦佛，末法之遺跡。</p>

<p><code>二尊二教</code></p>

<p>彌陀本誓願，極樂之要門，定散等迴向，速證無生身。</p>

<p><code>造偈之意</code> <code>頓教一乘</code></p>

<p>我依菩薩藏，頓教一乘海，說偈歸三寶，與佛心相應。</p>

<p><code>依教開宗</code></p>

<p>十方恒沙佛，六通照知我，今乘二尊教，廣開淨土門。</p>

<p><code>淨宗迴向文</code></p>

<p><strong>願以此功德，平等施一切，同發菩提心，往生安樂國。</strong></p>

<h3 id="2. 七門料簡">2. 七門料簡</h3>

<p>此《觀經》一部之內，初作七門料簡，然後依文釋義。</p>

<p><code>一序題門</code></p>

<p>第一、初標序題。</p>

<p><code>二釋名門</code></p>

<p>第二、次釋其名。</p>

<p><code>三宗旨門</code></p>

<p>第三、依文釋義，並辨釋宗旨不同、教之大小。</p>

<p><code>四說人門</code></p>

<p>第四、正顯說人差別。</p>

<p><code>五定散門</code></p>

<p>第五、料簡定散二善，通別有異。</p>

<p><code>六和會門</code></p>

<p>第六、和會經論相違，廣施問答，釋去疑情。</p>

<p><code>七得益門</code></p>

<p>第七、料簡韋提聞佛正說得益分齊。</p>

<h4 id="1. 序題門">1. 序題門</h4>

<p><strong>第一、先標序題者：</strong></p>

<h5 id="1. 總起化緣">1. 總起化緣</h5>

<p><code>心體具德</code></p>

<p>竊以真如廣大，五乘不測其邊；法性深高，十聖莫窮其際。真如之體量，量性不出蠢蠢之心；法性無邊，邊體則元來不動。</p>

<p><code>垢障不顯</code></p><p>無塵法界，凡聖齊圓；兩垢如如，則普該於含識。恒沙功德，寂用湛然；但以垢障覆深，淨體無由顯照。</p>

<h5 id="2. 觀經化前">2. 觀經化前</h5>

<p><code>釋尊出世</code> <code>化益眾機</code></p>

<p>故使大悲隱於西化，驚入火宅之門。灑甘露潤於群萌，輝智炬則朗重昏於永夜。三檀等備，四攝齊收。開示長劫之苦因，悟入永生之樂果。不謂群迷性隔，樂欲不同。雖無一實之機，等有五乘之用。致使布慈雲於三界，注法雨於大悲。莫不等洽塵勞，普沾未聞之益。菩提種子，藉此以抽心；正覺之芽，念念因茲增長。</p>

<p><code>依心起行</code> <code>利根解脫</code></p>

<p>依心起於勝行，門餘八萬四千；漸頓則各稱所宜，隨緣者則皆蒙解脫。</p>

<p><code>鈍根難悟</code></p>

<p>然眾生障重，取悟之者難明；雖可教益多門，凡惑無由遍攬。</p>

<h5 id="3. 觀經興起">3. 觀經興起</h5>

<p>遇因韋提致請，我今樂欲往生安樂；唯願如來，教我思惟，教我正受。</p>

<h5 id="4. 觀經教判">4. 觀經教判</h5>

<p><code>二尊二教</code></p>

<p><strong>然娑婆化主，因其請故，即廣開淨土之要門；安樂能人，顯彰別意之弘願。</strong></p>

<h5 id="5. 觀經勝益">5. 觀經勝益</h5>

<p><code>要弘二門判之文</code></p>

<p><code>要門釋</code></p>

<p><strong>其「要門」者，即此《觀經》定散二門是也。定即息慮以凝心，散即廢惡以修善。迴斯二行，求願往生也。</strong></p>

<p><code>弘願釋</code> <code>乘願為緣</code> <code>凡夫得生</code> <code>皆乘願力</code></p>

<p><strong>言「弘願」者，如《大經》說：「一切善惡凡夫得生者，莫不皆乘阿彌陀佛大願業力為增上緣也。」</strong></p>

<h5 id="6. 結勸專修">6. 結勸專修</h5>

<p><code>絕歎佛意</code></p>

<p>又佛密意弘深，教門難曉；三賢十聖，弗測所窺；況我信外輕毛，敢知旨趣。</p>

<p><code>二尊一致</code> <code>仰二尊遣喚</code></p>

<p><strong>仰惟釋迦此方發遣，彌陀即彼國來迎；彼喚此遣，豈容不去也。</strong></p>

<p><code>捨身即證</code></p>

<p>唯可勤心奉法，畢命為期；捨此穢身，即證彼法性之常樂。</p>

<p>此即略標序題竟。</p>

<h4 id="2. 釋名門">2. 釋名門</h4>

<p>第二、次釋名者：</p>

<p>《經》言「佛說無量壽觀經一卷」。</p>

<h5 id="1. 佛">1. 佛</h5>

<p><code>三覺</code></p>

<p>言「佛」者，乃是西國正音，此土名「覺」，自覺、覺他、覺行窮滿，名之為佛。</p>

<p><code>自覺</code></p>

<p>言「自覺」者，簡異凡夫；此由聲聞狹劣，唯能自利，闕無利他大悲故。</p>

<p><code>覺他</code></p>

<p>言「覺他」者，簡異二乘；此由菩薩，有智故能自利，有悲故能利他；常能悲智雙行，不著有無也。</p>

<p><code>覺行窮滿</code></p>

<p>言「覺行窮滿」者，簡異菩薩；此由如來，智行已窮，時劫已滿，出過三位，故名為佛。</p>

<h5 id="2. 說">2. 說</h5>

<p><code>口音說</code></p>

<p>言「說」者，口音陳唱，故名為說。</p>

<p><code>六根說</code> <code>相好說</code></p>

<p>又如來對機說法，多種不同，漸頓隨宜，隱彰有異；或六根通說，相好亦然；應念隨緣，皆蒙證益也。</p>

<h5 id="3. 無量壽">3. 無量壽</h5>
<h6 id="1. 所念之名">1. 所念之名</h6>
<h7 id="1. 六字正音">1. 六字正音</h7>

<p>言「無量壽」者，乃是此地漢音；言「南無阿彌陀佛」者，又是西國正音。</p>

<h7 id="2. 名義一體">2. 名義一體</h7>

<p><code>梵漢相對</code></p>

<p>又「南」者是歸，「無」者是命，「阿」者是無，「彌」者是量，「陀」者是壽，「佛」者是覺；故言「歸命無量壽覺」。此乃梵漢相對，其義如此。</p>

<h7 id="3. 人法並彰">3. 人法並彰</h7>

<p>今言無量壽者是法，覺者是人；人法並彰，故名阿彌陀佛。</p>

<h6 id="2. 所觀之境">2. 所觀之境</h6>

<p>又言人、法者，是所觀之境。即有其二：一者依報，二者正報。</p>

<h7 id="1. 依報">1. 依報</h7>
<h8 id="1. 總列三嚴">1. 總列三嚴</h8>

<p>就依報中，即有其三：</p>

<p><code>地下莊嚴</code></p>

<p>一者地下莊嚴：即一切寶幢、光明，互相映發等是。</p>

<p><code>地上莊嚴</code></p>

<p>二者地上莊嚴：即一切寶地、池林、寶樓、宮閣等是。</p>

<p><code>虛空莊嚴</code></p>

<p>三者虛空莊嚴：即一切變化寶宮、華網、寶雲、化鳥、風光動發聲樂等是。</p>

<p><code>無漏勝相</code></p>

<p>如前雖有三種差別，皆是彌陀淨國無漏真實之勝相。此即總結成依報莊嚴也。</p>

<h8 id="2. 別就觀門">2. 別就觀門</h8>

<p>又言依報者，從「日觀」下至「華座觀」以來，總明依報。</p>

<p>就此依報中，即有通有別：</p>

<p><code>別依</code> <code>別屬彌陀</code></p>

<p>言別者，「華座」一觀是其「別依」，唯屬彌陀佛也；</p>

<p><code>通依</code> <code>通屬法界</code></p>

<p>餘上「六觀」是其「通依」，即屬法界之凡聖；但使得生者共同受用，故言通也。</p>

<p>又就此六中，即有真有假：</p>

<p><code>假依</code> <code>假寄此界</code></p>

<p>言假者，即「日想、水想、冰想」等，是其「假依」；由是此界中相似可見境相故。</p>

<p><code>真依</code> <code>真境無漏</code></p>

<p>言「真依」者，即從「琉璃地」下至「寶樓觀」以來，是其「真依」；由是彼國真實無漏可見境相故。</p>

<h7 id="2. 正報">2. 正報</h7>

<p>二就正報中，亦有其二：</p>

<h8 id="1. 總列主眾">1. 總列主眾</h8>

<p><code>主莊嚴</code></p>

<p>一者主莊嚴：即阿彌陀佛是。</p>

<p><code>聖眾莊嚴</code> <code>法界同生</code></p>

<p>二者聖眾莊嚴：即現在彼眾，及十方法界同生者是。</p>

<h8 id="2. 別就觀門">2. 別就觀門-1</h8>

<p><code>別正</code></p>

<p>又就此正報中，亦有通有別。言「別」者，即阿彌陀佛是也。</p>

<p><code>假正</code> <code>假正之由</code></p>

<p>即此別中，亦有真有假。言「假正報」者，即「第八像觀」是也；觀音、勢至等亦如是。此由眾生障重，染惑處深，佛恐乍想真容，無由顯現；故使假立真像以住心，想同彼佛以證境，故言假正報也。</p>

<p><code>真正</code> <code>從假入真</code></p>

<p>言「真正報」者，即「第九真身觀」是也。此由前假正，漸以息於亂想，心眼得開，粗見彼方清淨二報、種種莊嚴，以除昏惑；由除障故，得見彼真實之境相也。</p>

<p><code>通正</code></p>

<p>言「通正報」者，即「觀音、勢至等以下」是也。</p>

<p><code>通別真假</code></p>

<p>向來所言「通、別、真、假」者，正明依正二報也。</p>

<h5 id="4. 觀">4. 觀</h5>

<p><code>信手持輝</code></p>

<p>言「觀」者，照也。常以淨信心手，以持智慧之輝，照彼彌陀正依等事。</p>

<h5 id="5. 經">5. 經</h5>

<p><code>經緯喻</code> <code>藉教乘願</code> <code>經能招益</code></p>

<p>言「經」者，經也。經能持緯，得成匹丈，有其丈用。經能持法，理事相應，定散隨機，義不零落；能令修趣之者，必藉教行之緣因，乘願往生，證彼無為之法樂。既生彼國，更無所畏；長時起行，果極菩提；法身常住，比若虛空。能招此益，故曰為經。</p>

<h5 id="6. 一卷">6. 一卷</h5>

<p><code>一經兩會</code></p>

<p>言「一卷」者，此《觀經》一部，雖言兩會正說，總成斯一，故名一卷。</p>

<p>故言「佛說無量壽觀經一卷」。此即釋其名義竟。</p>

<h4 id="3. 宗旨門">3. 宗旨門</h4>

<p><strong>三、辨釋宗旨不同、教之大小者：</strong></p>

<p>如《維摩經》以不思議解脫為宗，如《大品經》以空慧為宗。此例非一。</p>

<p><code>一經兩宗</code> <code>願生為體</code></p>

<p><strong>今此《觀經》，即以觀佛三昧為宗，亦以念佛三昧為宗；一心迴願往生淨土為體。</strong></p>

<p><code>教之大小</code></p>

<p>言教之大小者：</p>

<p><code>觀經教攝問答</code></p>

<p>問曰：此《經》二藏之中何藏攝？二教之中何教收？</p>

<p><code>菩薩頓教</code></p>

<p>答曰：今此《觀經》，菩薩藏收，頓教攝。</p>

<h4 id="4. 說人門">4. 說人門</h4>

<p><strong>四、辨說人差別者：</strong></p>

<p><code>五種說人</code> <code>觀經佛說</code></p>

<p>凡諸經起說，不過五種：一者佛說，二者聖弟子說，三者天仙說，四者鬼神說，五者變化說。今此《觀經》，是佛自說。</p>

<p>問曰：佛在何處說？為何人說？</p>

<p>答曰：佛在王宮，為韋提等說。</p>

<h4 id="5. 定散門">5. 定散門</h4>
<h5 id="1. 條錄義門">1. 條錄義門</h5>

<p><code>三重六義</code></p>

<p><strong>五、料簡定散兩門，即有其六：</strong></p>

<p><code>能請所請</code></p>

<p>一、明能請者，即是韋提。</p>

<p>二、明所請者，即是世尊。</p>

<p><code>能說所說</code></p>

<p>三、明能說者，即是如來。</p>

<p>四、明所說，即是定散二善、十六觀門。</p>

<p><code>能為所為</code></p>

<p>五、明能為，即是如來。</p>

<p>六、明所為，即韋提等是也。</p>

<h5 id="2. 問答料簡">2. 問答料簡</h5>
<h6 id="1. 定散致請問答">1. 定散致請問答</h6>

<p>問曰：定散二善，因誰致請？</p>

<p><code>定善因請</code> <code>散善自開</code></p>

<p>答曰：定善一門，韋提致請；散善一門，是佛自說。</p>

<h6 id="2. 定散機受問答">2. 定散機受問答</h6>

<p>問曰：未審定散二善，出在何文？今既教備不虛，何機得受？</p>

<p>答曰：解有二義：</p>

<h7 id="1. 答機受">1. 答機受</h7>

<p><code>四不受化</code> <code>朽林頑石喻</code></p>

<p>一者、謗法與無信，八難及非人，此等不受也。斯乃朽林頑石，不可有生潤之期。此等眾生，必無受化之義。</p>

<p><code>念佛機受</code> <code>定散教</code> <code>乘佛願力</code> <code>莫不皆往</code></p>

<p>除斯以外，<strong>一心信樂，求願往生，上盡一形，下收十念，乘佛願力，莫不皆往。</strong>此即答上何機得受義竟。</p>

<h7 id="2. 答出文">2. 答出文</h7>

<p><code>通別五文</code></p>

<p>二、出在何文者，即有通有別。</p>

<p><code>通</code></p>

<p>言「通」者，即有三義不同，何者：</p>

<h8 id="1. 通請所求">1. 通請所求</h8>

<p>一、從「韋提白佛，唯願為我廣說無憂惱處」者，即是韋提標心，自為通請所求。</p>

<h8 id="2. 通請去行">2. 通請去行</h8>

<p>二、從「唯願佛日教我觀於清淨業處」者，即是韋提自為通請去行。</p>

<h8 id="3. 酬前通請">3. 酬前通請</h8>

<p>三、從「世尊光臺現國」，即是酬前通請「為我廣說」之言。</p>

<p>雖有三義不同，答前通竟。</p>

<p><code>別</code></p>

<p>言「別」者，則有二義：</p>

<h8 id="4. 別選所求">4. 別選所求</h8>

<p>一、從「韋提白佛，我今樂生極樂世界阿彌陀佛所」者，即是韋提自為別選所求。</p>

<h8 id="5. 請修別行">5. 請修別行</h8>

<p>二、從「唯願教我思惟，教我正受」者，即是韋提自為請修別行。</p>

<p>雖有二義不同，答上別竟。</p>

<p>從此以下，次答定散兩門之義。</p>

<h6 id="3. 定散名義問答">3. 定散名義問答</h6>

<p>問曰：云何名定善？云何名散善？</p>

<p><code>十三定善</code> <code>福品散善</code></p>

<p>答曰：從日觀下至十三觀以來，名為定善。三福九品，名為散善。</p>

<h6 id="4. 定善差別問答">4. 定善差別問答</h6>

<p>問曰：定善之中，有何差別，出在何文？</p>

<h7 id="1. 定善出文">1. 定善出文</h7>

<p>答曰：出何文者，《經》言：「教我思惟，教我正受」，即是其文。</p>

<h7 id="2. 定善差別">2. 定善差別</h7>

<p>言差別者，即有二義：一謂思惟，二謂正受。</p>

<h8 id="1. 思惟">1. 思惟</h8>

<p>言「思惟」者，即是觀前方便，思想彼國依正二報總別相也；即地觀文中說言：「如此想者，名為粗見極樂國土」，即合上「教我思惟」一句。</p>

<h8 id="2. 正受">2. 正受</h8>

<p>言「正受」者，想心都息，緣慮並亡，三昧相應，名為正受；即地觀文中說言：「若得三昧，見彼國地，了了分明」，即合上「教我正受」一句。</p>

<p>定散雖有二義不同，總答上問竟。</p>

<h5 id="3. 對破異解">3. 對破異解</h5>
<h6 id="1. 舉異解">1. 舉異解</h6>

<p><code>諸師定散義</code></p>

<p>又向來解者，與諸師不同。諸師將思惟一句，用合三福九品，以為散善；正受一句，用通合十六觀，以為定善。</p>

<h6 id="2. 正對破">2. 正對破</h6>

<p><code>思惟定善證文</code> <code>唯請定善證文</code> <code>散善自開證文</code></p>

<p>如斯解者，將謂不然。何者？如《華嚴經》(晉譯卷一一意)說：「思惟正受者，但是三昧之異名。」與此地觀文同。以斯文證，豈得通於散善？又向來韋提上請，但言「教我觀於清淨業處」；次下又請言「教我思惟正受」。雖有二請，唯是定善。又散善之文，都無請處，但是佛自開。次下散善緣中說云：「亦令未來世一切凡夫」以下，即是其文。</p>

<h4 id="6. 和會門">6. 和會門</h4>

<p><strong>六、和會經論相違，廣施問答，釋去疑情者：</strong></p>

<p>就此門中，即有其六：</p>

<p><code>舉諸師解</code></p>

<p>一、初就諸法師解九品之義。</p>

<p><code>以理論破</code></p>

<p>二、即以道理來破之。</p>

<p><code>九品對破</code></p>

<p>三、重舉九品，返對破之。</p>

<p><code>出文顯證</code></p>

<p>四、出文來證，定為凡夫，不為聖人。</p>

<p><code>會通別時</code></p>

<p>五、會通別時之意。</p>

<p><code>會通二乘</code></p>

<p>六、會通二乘種不生之義。</p>

<h5 id="1. 舉諸師解">1. 舉諸師解</h5>

<p>初、言諸師解者：</p>

<p><code>諸師九品義</code></p>

<h6 id="1. 解上輩">1. 解上輩</h6>

<p><code>大乘聖人</code></p>

<p>先舉上輩三人：言上上者，是四地至七地以來菩薩。何故得知？由到彼即得無生忍故。上中者，是初地至四地以來菩薩。何故得知？由到彼經一小劫得無生忍故。上下者，是種性以上至初地以來菩薩。何故得知？由到彼經三小劫始入初地故。此三品人，皆是大乘聖人生位。</p>

<h6 id="2. 解中輩">2. 解中輩</h6>

<p><code>小乘聖人</code></p>

<p>次舉中輩三人者：諸師云：中上是三果人。何以得知？由到彼即羅漢故。中中者是內凡。何以得知？由到彼得須陀洹故。中下者是世善凡夫，厭苦求生。何以得知？由到彼經一小劫得羅漢果故。此之三品，唯是小乘聖人等也。</p>

<h6 id="3. 解下輩">3. 解下輩</h6>

<p><code>大乘始學</code></p>

<p>下輩三人者：是大乘始學凡夫，隨過輕重，分為三品；共同一位，求願往生者。未必然也，可知。</p>

<h5 id="2. 以理論破">2. 以理論破</h5>

<p>第二、即以道理來破者：</p>

<h6 id="1. 理破上二">1. 理破上二</h6>
<h7 id="1. 舉他判位">1. 舉他判位</h7>
<h7 id="2. 引經證德">2. 引經證德</h7>
<h7 id="3. 據理責破">3. 據理責破</h7>

<p><code>聖不藉凡</code></p>

<h7 id="4. 總結證破">4. 總結證破</h7>

<p>上言初地至七地以來菩薩者，如《華嚴經》說：「初地以上，七地以來，即是法性生身、變易生身。斯等曾無分段之苦。論其功用，已經二大阿僧祇劫，雙修福智，人法兩空；並是不可思議，神通自在，轉變無方；身居報土，常聞報佛說法；悲化十方，須臾遍滿。」更憂何事，乃藉韋提為其請佛，求生安樂國也？以斯文證，諸師所說，豈非錯也。答上二竟。</p>

<h6 id="2. 理破上下">2. 理破上下</h6>

<p><code>鵝鴨在水喻</code></p>

<p>上下者：上言從種性至初地以來者，未必然也。如《經》(智度論卷三八意)說：「此等菩薩，名為不退，身居生死，不為生死所染。如鵝鴨在水，水不能濕。」</p>

<p><code>真善知識</code> <code>守護不退</code> <code>聖不藉凡</code></p>

<p>如《大品經》(智度論卷二一意)說：「此位中菩薩，由得二種真善知識守護故不退。何者？一是十方諸佛，二是十方諸大菩薩。常以三業外加，於諸善法無有退失，故名不退位也。此等菩薩，亦能八相成道，教化眾生。論其功行，已經一大阿僧祇劫，雙修福智等。」既有斯勝德，更憂何事，乃藉韋提請求生也？以斯文證，故知諸師所判，還成錯也。此責上輩竟。</p>

<h6 id="3. 理破中三">3. 理破中三</h6>

<p><code>聖不藉凡</code></p>

<p>次責中輩三人者：諸師云：中上是三果者，然此等之人，三塗永絕，四趣不生。現在雖造罪業，必定不招來報。如佛說言：「此四果人，與我同坐解脫床。」既有斯功力，更復何憂，乃藉韋提請求生路？</p>

<p><code>大悲於苦者</code> <code>溺水喻</code> <code>岸上喻</code></p>

<p><strong>然諸佛大悲於苦者，心偏愍念常沒眾生，是以勸歸淨土。亦如溺水之人，急須偏救；岸上之者，何用濟為。</strong>以斯文證，故知諸師所判，義同前錯也。以下可知。</p>

<h5 id="3. 舉文對破-九品對破">3. 舉文對破 (九品對破)</h5>

<p>第三、重舉九品，返對破者：</p>

<h6 id="1. 對破上上">1. 對破上上</h6>
<h7 id="1. 舉他判位">1. 舉他判位</h7>
<h7 id="2. 出文返難">2. 出文返難</h7>

<p><code>唯能持戒</code> <code>唯能誦經</code> <code>唯能念佛</code></p>

<h7 id="3. 示自正解">3. 示自正解</h7>

<p>諸師云：「上品上生人是四地至七地以來菩薩」者，何故《觀經》(意)云：「三種眾生，當得往生。何者為三？一者但能持戒修慈。二者不能持戒修慈，但能讀誦大乘。三者不能持戒讀經，唯能念佛法僧等。此之三人，各以己業，專精勵意，一日一夜，乃至七日七夜，相續不斷。各迴所作之業，求願往生。命欲終時，阿彌陀佛及與化佛、菩薩、大眾，放光授手；如彈指頃，即生彼國。」</p>

<p><code>大乘上凡</code></p>

<h7 id="4. 破他錯判">4. 破他錯判</h7>

<p>以此文證，正是佛去世後，大乘極善上品凡夫，日數雖少，作業時猛。何得判同上聖也？然四地七地以來菩薩，論其功用，不可思議；豈藉一日七日之善，華臺授手，迎接往生也？此即返對上上竟。</p>

<h6 id="2. 對破上中">2. 對破上中</h6>

<p>次對上中者，諸師云：「是初地四地以來菩薩」者，何故《觀經》云：「不必受持大乘」。云何名「不必」？或讀不讀，故名「不必」；但言善解，未論其行。又(觀經意)言：「深信因果，不謗大乘。以此善根，迴願往生。命欲終時，阿彌陀佛及與化佛、菩薩、大眾，一時授手，即生彼國。」</p>

<p><code>大乘次凡</code></p>

<p>以此文證，亦是佛去世後，大乘凡夫，行業稍弱，致使終時，迎候有異。然初地四地以來菩薩，論其功用，如《華嚴經》(晉譯卷二三意)說，乃是不可思議；豈藉韋提致請，方得往生也？返對上中竟。</p>

<h6 id="3. 對破上下">3. 對破上下</h6>

<p>次對上下者：諸師云：「是種性以上至初地以來菩薩」者，何故《觀經》云：「亦信因果」。云何「亦信」？或信不信，故名為「亦」。又言：「不謗大乘，但發無上道心。」唯此一句以為正業，更無餘善。「迴斯一行，求願往生。命欲終時，阿彌陀佛及與化佛、菩薩、大眾，一時授手，即得往生。」</p>

<p><code>大乘下凡</code></p>

<p>以斯文證，唯是佛去世後，一切發大乘心眾生，行業不強，致使去時，迎候有異。若論此位中菩薩力勢，十方淨土，隨意往生；豈藉韋提為其請佛，勸生西方極樂國也？返對上下竟。</p>

<p>即此三品，去時有異。云何異？</p>

<p><code>無數化佛</code></p>

<p>上上去時，佛與無數化佛，一時授手。</p>

<p><code>千化佛</code></p>

<p>上中去時，佛與千化佛，一時授手。</p>

<p><code>五百化佛</code></p>

<p>上下去時，佛與五百化佛，一時授手。</p>

<p><code>來迎差別之由</code></p>

<p>直是業有強弱，致使有斯差別耳。</p>

<h6 id="4. 對破中上">4. 對破中上</h6>

<p><code>小戒凡夫</code></p>

<p>次對中輩三人者：諸師云：「中上是小乘三果」者，何故《觀經》(意)云：「若有眾生，受持五戒八戒，修行諸戒，不造五逆，無眾過患。命欲終時，阿彌陀佛，與比丘聖眾，放光說法，來現其前，此人見已，即得往生。」以此文證，亦是佛去世後，持小乘戒凡夫，何小聖也？</p>

<h6 id="5. 對破中中">5. 對破中中</h6>

<p>中中者：諸師云：「見道以前內凡」者，何故《觀經》(意)云：「受持一日一夜戒，迴願往生，命欲終時，見佛即得往生。」</p>

<p><code>無善凡夫</code> <code>乘願往生</code> <code>為凡之經</code></p>

<p>以此文證，豈得言是內凡人也？但是佛去世後，無善凡夫，命延日夜，逢遇小緣，授其小戒，迴願往生，<strong>以佛願力，即得生也。</strong>若論小聖，去亦無妨，但此《觀經》，<strong>佛為凡說，不干聖也。</strong></p>

<h6 id="6. 對破中下">6. 對破中下</h6>

<p>中下者：諸師云：「小乘內凡以前，世俗凡夫，唯修世福求出離」者，何故《觀經》(意)云：「若有眾生，孝養父母，行世仁慈，命欲終時，遇善知識，為說彼佛，國土樂事，四十八願等，此人聞已，即生彼國。」</p>

<p><code>世福凡夫</code> <code>不為出離</code></p>

<p>以此文證，但是不遇佛法之人，雖行孝養，亦未有心希求出離。直是臨終遇善，勸令往生。此人因勸迴心，即得往生。又此人在世自然行孝，亦不為出離故行孝道也。</p>

<h6 id="7. 對破下上">7. 對破下上</h6>

<p><code>無善唯惡</code></p>

<h7 id="1. 舉文對">1. 舉文對</h7>

<p><code>諸惡悉造</code></p>

<p>次對下輩三人者：諸師云：「此等之人，乃是大乘始學凡夫，隨過輕重，分為三品，未有道位，難辨階降」者，將謂不然。何者？此三品人，無有佛法、世俗二種善根，唯知作惡。何以得知？如下上文(意)說：「但不作五逆謗法，自餘諸惡，悉皆具造，無有慚愧，乃至一念。命欲終時，遇善知識，為說大乘，教令稱佛一聲。爾時阿彌陀佛即遣化佛、菩薩來迎此人，即得往生。」</p>

<h7 id="2. 顯義破">2. 顯義破</h7>

<p><code>遇善不遇</code></p>

<p>但如此惡人，觸目皆是。若遇善緣，即得往生；若不遇善，定入三塗，未可出也。</p>

<h6 id="8. 對破下中">8. 對破下中</h6>

<p><code>破戒偷僧</code></p>

<p>下中者：「此人初受佛戒，受已不持，即便毀破；又偷常住僧物、現前僧物，不淨說法，乃至無有一念慚愧之心。命欲終時，地獄猛火，一時俱至，現在其前。當見火時，即遇善知識，為說彼佛國土功德，勸令往生。此人聞已，即便見佛，隨化往生。」(意)</p>

<p><code>皆佛願力</code></p>

<p><strong>初不遇善，獄火來迎；後逢善故，化佛來迎。斯乃皆是彌陀願力故也。</strong></p>

<h6 id="9. 對破下下">9. 對破下下</h6>

<p><code>五逆十惡</code></p>

<p>下下者：「此等眾生，作不善業，五逆十惡，具諸不善。此人以惡業故，定墮地獄，多劫無窮。命欲終時，遇善知識，教稱阿彌陀佛，勸令往生。此人依教稱佛，乘念即生。」(意)此人若不遇善，必定下沉；由終遇善，七寶來迎。</p>

<p><code>九品皆凡</code> <code>遇緣差別</code></p>

<p><strong>又，看此《觀經》定善，及三輩上下文意，總是佛去世後，五濁凡夫，但以遇緣有異，致令九品差別。</strong></p>

<p><code>遇大凡夫</code> <code>遇小凡夫</code> <code>遇惡凡夫</code></p>

<p><strong>何者？上品三人，是遇大凡夫。中品三人，是遇小凡夫。下品三人，是遇惡凡夫；以惡業故，臨終藉善，乘佛願力，乃得往生；</strong>到彼華開，方始發心。何得言是始學大乘人也？若作此見，自失誤他，為害茲甚。</p>

<h6 id="10. 總結立破義">10. 總結立破義</h6>

<p><code>善惡九品</code> <code>乘願悉生</code></p>

<p>今以一一出文顯證，<strong>欲使今時善惡凡夫，同沾九品，生信無疑，乘佛願力，悉得生也。</strong></p>

<h5 id="4. 出文顯證">4. 出文顯證</h5>

<p>第四、出文顯證者：</p>

<p><code>定為凡夫</code></p>

<p>問曰：上來返對之義，云何得知世尊，<strong>定為凡夫，不為聖人</strong>者，未審直以人情準義，為當亦有聖教來證？</p>

<p><code>取佛為證</code> <code>十句證文</code></p>

<p>答曰：眾生垢重，智慧淺近；聖意弘深，豈寧自輒。今者一一悉取佛說，以為明證。就此證中，即有其十句。何者？</p>

<h6 id="1. 未來凡夫">1. 未來凡夫</h6>

<p><code>散善顯行文</code></p>

<p>第一、如《觀經》云：「佛告韋提：我今為汝廣說眾譬，亦令未來世一切凡夫，欲修淨業者，得生西方極樂國土」者，是其一證也。</p>

<h6 id="2. 煩惱賊害">2. 煩惱賊害</h6>

<p><code>定善示觀文</code></p>

<p>二、言「如來今者，為未來世一切眾生，為煩惱賊之所害者，說清淨業」者，是其二證也。</p>

<h6 id="3. 未來眾生">3. 未來眾生</h6>

<p><code>定善示觀文</code></p>

<p>三、言「如來今者，教韋提希，及未來世一切眾生，觀於西方極樂世界」者，是其三證也。</p>

<h6 id="4. 濁惡苦逼">4. 濁惡苦逼</h6>

<p><code>定善示觀文</code></p>

<p>四、言「韋提白佛：我今因佛力故，見彼國土；若佛滅後，諸眾生等，濁惡不善，五苦所逼，云何當見彼佛國土」者，是其四證也。</p>

<h6 id="5. 自非生盲">5. 自非生盲</h6>

<p><code>日觀文</code></p>

<p>五、如日觀初云：「佛告韋提：汝及眾生專念」以下，乃至「一切眾生，自非生盲，有目之徒見日」以來者，是其五證也。</p>

<h6 id="6. 欲脫苦者">6. 欲脫苦者</h6>

<p><code>地觀文</code></p>

<p>六、如地觀中說言：「佛告阿難：汝持佛語，為未來世一切眾生，欲脫苦者，說是觀地法」者，是其六證也。</p>

<h6 id="7. 未來眾生">7. 未來眾生</h6>

<p><code>華座觀文</code></p>

<p>七、如華座觀中說言：「韋提白佛：我因佛力，得見阿彌陀佛及二菩薩，未來眾生云何得見」者，是其七證也。</p>

<h6 id="8. 汝及眾生">8. 汝及眾生</h6>

<p><code>華座觀文</code></p>

<p>八、次下答請中說言：「佛告韋提：汝及眾生，欲觀彼佛者，當起想念」者，是其八證也。</p>

<h6 id="9. 一切眾生">9. 一切眾生</h6>

<p><code>像觀文</code></p>

<p>九、如像觀中說言：「佛告韋提：諸佛如來，入一切眾生心想中，是故汝等心想佛時」者，是其九證也。</p>

<h6 id="10. 為諸眾生">10. 為諸眾生</h6>

<p><code>九品段文意</code></p>

<p>十、如九品之中，一一說言「為諸眾生」者，是其十證也。</p>

<p><code>為凡不干聖</code></p>

<p>上來雖有十句不同，<strong>證明如來說此十六觀法，但為常沒眾生，不干大小聖也。</strong>以斯文證，豈是謬哉！</p>

<h5 id="5. 會通別時">5. 會通別時</h5>

<p>第五、會通別時意者，即有其二：</p>

<h6 id="1. 先明成佛別時">1. 先明成佛別時</h6>

<p><code>攝大乘論</code></p>

<h7 id="1. 明成佛別時">1. 明成佛別時</h7>

<p>一、《論》(真諦譯攝大乘論卷中意)云：如人念多寶佛，即於無上菩提得不退墮者：凡言菩提，乃是佛果之名，亦是正報；道理成佛之法，要須萬行圓備，方乃剋成；豈將念佛一行即望成者，無有是處。</p>

<h6 id="72. 立念佛是行">72. 立念佛是行</h6>

<p><code>華嚴經</code></p>

<p>雖言未證，萬行之中，是其一行。何以得知？如《華嚴經》(晉譯卷四六意)說：「功德雲比丘語善財言：我於佛法三昧海中，唯知一行，所謂念佛三昧。」以此文證，豈非一行也。</p>

<h6 id="73. 明念佛不退">73. 明念佛不退</h6>

<p>雖是一行，於生死中，乃至成佛，永不退沒，故名不墮。</p>

<h7 id="4. 會法華成佛">4. 會法華成佛</h7>

<p>問曰：若爾者，《法華經》(卷一)云：「一稱南無佛，皆已成佛道。」亦應成佛竟也。此之二文，有何差別？</p>

<p><code>論欲成佛</code> <code>經簡外道</code></p>

<p>答曰：《論》中稱佛，唯欲自成佛果；《經》中稱佛，為簡異九十五種外道。然外道之中，都無稱佛之人；但使稱佛一口，即在佛道中攝，故言「已竟」。</p>

<h6 id="2. 正會往生別時">2. 正會往生別時</h6>

<p><code>攝大乘論</code></p>

<h7 id="1. 破他解">1. 破他解</h7>

<h8 id="1. 舉他錯引">1. 舉他錯引</h8>

<p>二、《論》(真諦譯攝大乘論卷中意) 中說云：「如人唯由發願生安樂土」者，</p>

<p>久來通論之家不會論意，錯引下品下生，十聲稱佛，與此相似，未即得生。如一金錢得成千者，多日乃得，非一日即得成千；十聲稱佛亦復如是，但與遠生作因，是故未即得生。道佛直為當來凡夫，欲令捨惡稱佛，誑言道生，實未得生，名作別時意者。</p>

<h8 id="2. 引教證破">2. 引教證破</h8>

<p><code>阿彌陀經</code> <code>念佛即生</code> <code>護念稱名</code></p>

<p>何故《阿彌陀經》(意)云：「佛告舍利弗：若有善男子、善女人，聞說阿彌陀佛，即應執持名號，一日乃至七日，一心願生；命欲終時，阿彌陀佛，與諸聖眾，迎接往生。」次下：「十方各如恒河沙等諸佛，各出廣長舌相，遍覆三千大千世界，說誠實言：汝等眾生，皆應信是，一切諸佛所護念經。」言「護念」者，即是上文一日乃至七日稱佛之名也。</p>

<h8 id="3. 責嘆時眾">3. 責嘆時眾</h8>

<p><code>凡小之論</code></p>

<p>今既有斯聖教以為明證，未審今時一切行者，不知何意？凡小之論乃加信受，諸佛誠言返將妄語。苦哉奈劇，能出如此不忍之言。</p>

<h8 id="4. 勸誡同學">4. 勸誡同學</h8>

<p>雖然，仰願一切欲往生知識等，善自思量：寧傷今世，錯信佛語，不可執菩薩論以為指南。若依此執者，即是自失誤他也。</p>

<h7 id="2. 立自義">2. 立自義</h7>

<h8 id="1. 會攝論義">1. 會攝論義</h8>

<p><code>總明須具</code> <code>願行</code></p>

<p>問曰：云何起行，而言不得往生？</p>

<p><code>唯願無行</code></p>

<p>答曰：若欲往生者，要須行願具足，方可得生；今此論中，但言發願，不論有行。</p>

<p><code>別明不論行由</code></p>

<p>問曰：何故不論？</p>

<p><code>無行之相</code></p>

<p>答曰：乃至一念，曾未措心，是故不論。</p>

<p>問曰：願行之義，有何差別？</p>

<p><code>別明願行相扶</code></p>

<p>答曰：如《經》中說，但有其行，行即孤，亦無所至；但有其願，願即虛，亦無所至；要須願行相扶，所為皆剋。</p>

<p><code>論義是實</code></p>

<p>是故今此《論》中，直言發願，不論有行，是故未即得生，與遠生作因者，其義實也。</p>

<p><code>別明唯願之相</code></p>

<p>問曰：願意云何，乃言不生？</p>

<p>答曰：聞他說言西方快樂不可思議，即作願言：「我亦願生」，道此語已，更不相續，故名願也。</p>

<h8 id="2. 通觀經義">2. 通觀經義</h8>

<p><code>稱佛具願行</code> <code>六字釋</code> <code>必得往生</code></p>

<p>今此《觀經》中，十聲稱佛，即有十願十行具足。云何具足？<strong>言「南無」者，即是歸命；亦是發願迴向之義。言「阿彌陀佛」者，即是其行。以斯義故，必得往生。</strong></p>

<h6 id="3. 結顯往生易得">3. 結顯往生易得</h6>
<h7 id="1. 就論義顯">1. 就論義顯</h7>

<p><code>成佛難</code> <code>往生易</code></p>

<p>又來《論》(真諦譯攝大乘論卷中意)中，「稱多寶佛為求佛果」，即是正報；下「唯發願求生淨土」，即是依報。一正一依，豈得相似？然正報難期，一行雖精未剋；依報易求，所以一願之心未入。</p>

<h7 id="2. 設譬喻顯">2. 設譬喻顯</h7>

<p><code>邊方投化喻</code></p>

<p>雖然，譬如邊方，投化即易，為主即難。今時願往生者，並是一切投化眾生，豈非易也。</p>

<h7 id="3. 結歸願力">3. 結歸願力</h7>

<p><code>淨土易往之由</code></p>

<p><strong>但能上盡一形，下至十念，以佛願力，莫不皆往，故名易也。</strong></p>

<p>斯乃不可以言定義，取信之者懷疑；要引聖教來明，欲使聞之者方能遣惑。</p>

<h5 id="6. 會通二乘">6. 會通二乘</h5>

<p>第六、會通二乘種不生義者：</p>

<h6 id="1. 佛土報化問答">1. 佛土報化問答</h6>

<p>問曰：彌陀淨國，為當是報是化也？</p>

<p><code>是報非化</code></p>

<h7 id="2. 大乘同性經">2. 大乘同性經</h7>

<p><code>報佛報土</code></p>

<h7 id="2. 無量壽經">2. 無量壽經</h7>

<p>答曰：是報非化。云何得知？如《大乘同性經》(卷下意)說：「西方安樂阿彌陀佛，是報佛報土。」又《無量壽經》云：「法藏比丘在世饒王佛所行菩薩道時，發四十八願，</p>

<p><code>一一願言</code> <code>本願取意文</code> <code>因願酬報</code></p>

<p><strong>一一願言：若我得佛，十方眾生，稱我名號，願生我國，下至十念，若不生者，不取正覺。</strong>」今既成佛，即是酬因之身也。</p>

<h7 id="3. 觀經">3. 觀經</h7>

<p><code>報身兼化</code></p>

<p>又《觀經》中，上輩三人，臨命終時，皆言：「阿彌陀佛，及與化佛，來迎此人。」然報身兼化，共來授手，故名為與。以此文證，故知是報。</p>

<p><code>報應異名</code></p>

<p>然報、應二身者，眼目之異名；前翻報作應，後翻應作報。凡言報者，因行不虛，定招來果；以果應因，故名為報。又三大僧祇所修萬行，必定應得菩提；今既道成，即是應身。</p>

<p><code>三身報體</code> <code>八相化用</code></p>

<p>斯乃過、現諸佛，辨立三身；除斯以外，更無別體。縱使無窮八相，名號塵沙，剋體而論，眾歸化攝。今彼彌陀，現是報也。</p>

<h6 id="2. 報身入滅問答">2. 報身入滅問答</h6>

<p><code>觀音授記經</code></p>

<p>問曰：既言報者，報身常住，永無生滅。何故《觀音授記經》說：「阿彌陀佛亦有入涅槃時」此之一義，若為通釋？</p>

<p><code>仰推佛境</code> <code>引經證明</code></p>

<p>答曰：入、不入義者，唯是諸佛境界。尚非三乘淺智所窺；豈況小凡輒能知也？雖然，必欲知者，敢引佛經以為明證。何者？</p>

<p><code>大品般若經</code> <code>化人作化喻</code> <code>一切法如化</code></p>

<p>如《大品經》〈涅槃非化品〉(卷二九)中說云：「佛告須菩提：『於汝意云何？若有化人作化人，是化頗有實事不空者不？』須菩提言：『不也，世尊。』佛告須菩提：『色即是化，受、想、行、識即是化，乃至一切種智即是化。』須菩提白佛言：『世尊！若世間法是化，出世間法亦是化：所謂四念處、四正勤、四如意足、五根、五力、七覺分、八聖道分、三解脫門、佛十力、四無所畏、四無礙智、十八不共法，並諸法果；及賢聖人：所謂須陀洹、斯陀含、阿那含、阿羅漢、辟支佛、菩薩摩訶薩、諸佛世尊，是法亦是化不？』佛告須菩提：『一切法皆是化，於是法中：有聲聞法變化、有辟支佛法變化、有菩薩法變化、有諸佛法變化、有煩惱法變化、有業因緣法變化。以是因緣故，須菩提！一切法皆是化。』須菩提白佛言：『世尊！是諸煩惱斷，所謂須陀洹果、斯陀含果、阿那含果、阿羅漢果、辟支佛道，斷諸煩惱習，皆是變化不？』</p>

<p><code>生滅法如化</code> <code>不生滅非化</code> <code>涅槃非化</code></p>

<p>佛告須菩提：『若有法生滅相者，皆是變化。』須菩提言：『世尊：何等法非變化？』佛言：『若法無生無滅，是非變化。』須菩提言：『何等是不生不滅非變化？』佛言：『無誑相涅槃，是法非變化。』『世尊！如佛自說諸法平等，非聲聞作、非辟支佛作、非諸菩薩摩訶薩作、非諸佛作，有佛無佛，諸法性常空，性空即是涅槃，云何涅槃一法非如化？』</p>

<p><code>涅槃如化</code> <code>如化非化</code> <code>隨機異說</code></p>

<p>佛告須菩提：『如是如是，諸法平等，非聲聞所作，乃至性空即是涅槃。若新發意菩薩，聞是一切法皆畢竟性空，乃至涅槃亦皆如化者，心則驚怖。為是新發意菩薩故，分別生滅者如化，不生不滅者不如化耶。』」</p>

<p><code>入滅無妨</code></p>

<p>今既以斯聖教驗知，彌陀定是報也；縱使後入涅槃，其義無妨。諸有智者，應知。</p>

<h6 id="3. 凡夫入報問答">3. 凡夫入報問答</h6>

<p><strong>問曰：彼佛及土，既言報者，報法高妙，小聖難階；垢障凡夫，云何得入？</strong></p>

<p><code>託佛願力</code> <code>五乘齊入</code></p>

<p><strong>答曰：若論眾生垢障，實難欣趣。正由託佛願以作強緣，致使五乘齊入。</strong></p>

<h6 id="4. 二乘種不生問答">4. 二乘種不生問答</h6>

<p><code>淨土論</code></p>

<p>問曰：若言凡夫小聖得生者，何故天親《淨土論》云：「女人及根缺，二乘種不生。」今彼國中現有二乘，如斯論教，若為消釋？</p>

<p>答曰：子但誦其文，不窺理況；加以封拙懷迷，無由啟悟。今引佛教以為明證，卻汝疑情。何者？</p>

<p><code>觀經</code></p>

<p>即《觀經》下輩三人是也。何以得知？如下品上生云：「或有眾生，多造惡法，無有慚愧。如此愚人，命欲終時，遇善知識，為說大乘，教令稱阿彌陀佛。當稱佛時，化佛、菩薩現在其前；金光華蓋，迎還彼土。華開以後，觀音為說大乘，此人聞已，即發無上道心。」</p>

<p><code>種心問答</code></p>

<p>問曰：種之與心，有何差別？</p>

<h7 id="1. 不定之始">1. 不定之始</h7>

<p><code>唯生大乘</code></p>

<p>答曰：但以取便而言，義無差別。當華開之時，此人身器清淨，正堪聞法，亦不簡大小，但使得聞，即便生信。是以觀音不為說小，初為說大。聞大歡喜，即發無上道心，即名大乘種生，亦名大乘心生。又當華開時，觀音初為說小乘者，聞小生信，即名二乘種生，亦名二乘心生。此品既爾，下二亦然。</p>

<p><code>種即是心</code></p>

<p>此三品人，俱在彼發心。正由聞大，即大乘種生；由不聞小故，所以二乘種不生。凡言種者，即是其心也。</p>

<p>上來解「二乘種不生」義竟。</p>

<p><code>女人及根缺</code></p>

<p>「女人及根缺」義者，彼無故，可知。</p>

<h7 id="2. 小果之終">2. 小果之終</h7>

<p><code>不退二乘</code></p>

<p>又十方眾生，修小乘戒行，願往生者，一無妨礙，悉得往生。但到彼初證小果，證已即轉向大；一轉向大以去，更不退生二乘之心，故名二乘種不生。</p>

<p>前解就不定之始，後解就小果之終也。應知。</p>

<h4 id="7. 得益門">7. 得益門</h4>

<p><strong>第七、料簡韋提聞佛正說，得益分齊者：</strong></p>

<p><code>韋提得忍問答</code></p>

<p>問曰：韋提既言得忍，未審何時得忍，出在何文？</p>

<h5 id="1. 定得時">1. 定得時</h5>

<p><code>華座觀得忍</code> <code>住立空中</code></p>

<p>答曰：韋提得忍，出在第七觀初。《經》(意)云：「佛告韋提：『佛當為汝分別解說除苦惱法。』說是語時，無量壽佛住立空中，觀音勢至侍立左右。時韋提應時得見，接足作禮。」歡喜讚歎，即得無生法忍。何以得知？如下〈利益分〉中說言：「得見佛身及二菩薩，心生歡喜，歎未曾有，廓然大悟，得無生忍。」非是光臺中見國時得也。</p>

<h5 id="2. 通違文">2. 通違文</h5>

<p>問曰：上文中說言：「見彼國土極妙樂事，心歡喜故，應時即得無生法忍。」此之一義，云何通釋？</p>

<p><code>十三觀名異方便</code></p>

<p>答曰：如此義者，但是世尊酬前別請，舉勸利益方便之由序。何以得知？次下文中說言：「諸佛如來有異方便，令汝得見。」次下日想、水想、冰想，乃至十三觀以來，盡名異方便也。欲使眾生，於此觀門，一一得成，見彼妙事，心歡喜故，即得無生。斯乃直是如來慈哀末代，舉勸勵修；欲令積學之者無遺，聖力冥加現益故也。</p>

<h4 id="結語">結語</h4>

<p>證曰：掌握機系，十有三結，條條順理，以應玄門。訖此義周，三呈前證者矣。</p>

<p>上來雖有七段不同，總是文前玄義；料簡經論相違妨難，一一引教證明，欲使信者無疑，求者無滯。應知。</p>

<p>觀經玄義分卷第一</p>

<h1 id="觀經序分義-卷第二">觀經序分義 卷第二</h1>

<p>(原疏離經別行今將經疏合刊)</p>

<p>沙門 善導 集記</p>

<h2 id="貳、序分義">貳、序分義</h2>
<h3 id="五門明義">五門明義</h3>

<p><code>一經五分</code></p>

<p>從此以下，就文料簡，略作「五門明義」：</p>

<p><code>序分</code></p>

<p>一、從「如是我聞」下至「五苦所逼，云何見極樂世界」以來，明其「序分」。</p>

<p><code>正宗分</code></p>

<p>二、從日觀初句「佛告韋提，汝及眾生」下至「下品下生」以來，明「正宗分」。</p>

<p><code>得益分</code></p>

<p>三、從「說是語時」下至「諸天發心」以來，正明「得益分」。</p>

<p><code>流通分</code></p>

<p>四、從「阿難白佛」下至「韋提等歡喜」以來，明「流通分」。</p>

<p><code>王宮會四分</code></p>

<p>此之四義，佛在王宮一會正說。</p>

<p><code>耆闍分</code> <code>一經二會</code></p>

<p>五、從阿難為耆闍大眾傳說，復是一會，亦有三分：</p>

<p><code>耆闍會三分</code></p>

<p>一、從「爾時世尊，足步虛空，還耆闍崛山」以來，明其「序分」；</p>

<p>二、從「阿難廣為大眾說如上事」以來，明「正宗分」；</p>

<p>三、從「一切大眾歡喜奉行」以來，明「流通分」。</p>

<p><code>三分由次</code></p>

<p>然化必有由，故先明序；由序既興，正陳所說，次明正宗；為說既周，欲以所說傳持末代，歎勝勸學，後明流通。</p>

<p><code>五分歸三</code></p>

<p>上來雖有五義不同，略料簡序、正、流通義竟。</p>

<h3 id="1. 序分">1. 序分</h3>

<p>又，就前序中，復分為二：</p>

<p><code>一句證信</code></p>

<p>一、從「如是我聞」一句，名為「證信序」；</p>

<p>二、從「一時」下至「云何見極樂世界」以來，正明「發起序」。</p>

<h3 id="2. 證信序">2. 證信序</h3>

<p><strong>如是我聞：</strong></p>

<h5 id="1. 雙釋二意">1. 雙釋二意</h5>

<p><code>信成就</code> <code>證信三釋</code></p>

<p>初、言「證信」者，即有二義：</p>

<p><code>如是四釋</code></p>

<p>一、謂「如是」二字，即「總標教主，能說之人」；</p>

<p><code>我聞二釋</code></p>

<p>二、謂「我聞」兩字，即「別指阿難，能聽之人」。</p>

<p>故言「如是我聞」，此即雙釋二意也。</p>

<h6 id="1. 能說證信">1. 能說證信</h6>

<p><code>機行必益</code></p>

<p>又，言「如是」者，即指法，定散兩門也。「是」即定辭，機行必益。此明如來所說，言無錯謬，故名「如是」。</p>

<p><code>如眾生意</code></p>

<p>又，言「如」者，如眾生意也，隨心所樂，佛即度之；機教相應，復稱為「是」：故言「如是」。</p>

<p><code>十雙：</code> <code>漸頓、相空</code> <code>人天、小大</code> <code>凡聖、因果</code></p>

<p>又，言「如是」者，欲明如來所說：說漸如漸，說頓如頓；說相如相，說空如空；說人法如人法，說天法如天法；說小如小，說大如大；說凡如凡，說聖如聖；說因如因，說果如果；</p>

<p><code>苦樂、遠近</code> <code>同別、淨穢</code></p>

<p>說苦如苦，說樂如樂；說遠如遠，說近如近；說同如同，說別如別；說淨如淨，說穢如穢。說一切諸法，千差萬別，如來觀知，歷歷了然；隨心起行，各益不同；業果法然，眾無錯失，又稱為「是」：故言「如是」。</p>

<h6 id="2. 能聽證信">2. 能聽證信</h6>

<p><code>聞成就</code></p>

<p>言「我聞」者，欲明阿難是佛侍者，常隨佛後，多聞廣識，身臨座下，能聽能持，教旨親承，表無傳說之錯，故曰「我聞」也。</p>

<h5 id="2. 就阿難解">2. 就阿難解</h5>

<p>又，言「證信」者，欲明阿難稟承佛教，傳持末代，為對眾生故，「如是觀法，我從佛聞，證誠可信」，故名「證信序」。此就阿難解也。</p>

<h3 id="3. 發起序">3. 發起序</h3>

<p><code>發起序七緣</code></p>

<p>二、就「發起序」中，細分為七：</p>

<p><code>化前序</code></p>

<p>初、從「一時佛在」下至「法王子而為上首」以來，明化前序；</p>

<p><code>禁父緣</code></p>

<p>二、從「王舍大城」下至「顏色和悅」以來，正明發起序，禁父之緣；</p>

<p><code>禁母緣</code></p>

<p>三、從「時阿闍世」下至「不令復出」以來，明禁母緣；</p>

<p><code>厭苦緣</code></p>

<p>四、從「時韋提希被幽閉」下至「共為眷屬」以來，明厭苦緣；</p>

<p><code>欣淨緣</code></p>

<p>五、從「唯願為我廣說」下至「教我正受」以來，明其欣淨緣；</p>

<p><code>散善顯行緣</code></p>

<p>六、從「爾時世尊，即便微笑」下至「淨業正因」以來，明散善顯行緣；</p>

<p><code>定善示觀緣</code></p>

<p>七、從「佛告阿難等諦聽」下至「云何得見極樂國土」以來，正明定善示觀緣。</p>

<p>上來雖有七段不同，廣料簡發起序竟。</p>

<h5 id="1. 化前序">1. 化前序</h5>
<h6 id="1. 明起化時">1. 明起化時</h6>

<p>初、解「化前序」者，就此序中，即有其四：</p>

<p><code>時成就</code></p>

<p><strong>一時，</strong></p>

<p><code>一時四釋</code></p>

<p>初、言「一時」者，正明「起化之時」。佛將說法，先託於時處，但以眾生開悟，必藉因緣；化主臨機，待於時處。</p>

<h7 id="1. 一代時處">1. 一代時處</h7>

<p><code>一代化時</code></p>

<p>又，言「一時」者，或就日夜十二時、年月四時等。此皆是如來應機攝化時也。</p>

<p><code>一代化處</code></p>

<p>言「處」者，隨彼所宜：如來說法，或在山林處，或在王宮聚落處，或在曠野塚間處，或在多少人天處，或在聲聞菩薩處，或在八部人天王等處，或在純凡若多一二處，或在純聖若多一二處。</p>

<p><code>一代化益</code> <code>觀經化益</code></p>

<p>隨其時處，如來觀知，不增不減，隨緣授法，各益所資。斯乃洪鐘雖響，必待扣而方鳴；大聖垂慈，必待請而當說。故名「一時」也。</p>

<h7 id="2. 觀經時處">2. 觀經時處</h7>

<p><code>以下形上</code></p>

<p>又，「一時」者，阿闍世正起逆時，佛在何處？當此一時，如來獨與二眾在彼耆闍，此即以下形上意也，故曰「一時」。</p>

<p><code>以上形下</code></p>

<p>又，言「一時」者，佛與二眾於一時中，在彼耆闍，即聞阿闍世起此惡逆因緣，此即以上形下意也，故曰「一時」。</p>

<h6 id="2. 標定化主">2. 標定化主</h6>

<p><code>主成就</code></p>

<p><strong>佛</strong></p>

<p>二、言「佛」者，此即「標定化主，簡異餘佛、獨顯釋迦」意也。</p>

<h6 id="3. 明遊化處">3. 明遊化處</h6>

<p><code>處成就</code></p>

<p><strong>在王舍城耆闍崛山中，</strong></p>

<p>三、從「在王舍城」以下，正明「如來遊化之處」，即有其二：</p>

<p>（一）遊王城聚落，為化在俗之眾；</p>

<p>（二）遊耆山等處，為化出家之眾。</p>

<p><code>在家</code> <code>畫水喻</code> <code>境界住</code></p>

<p>又，「在家」者，貪求五欲，相續是常；縱發清心，猶如畫水。但以隨緣普益，不捨大悲；道俗形殊，無由共住：此名境界住也。</p>

<p><code>出家</code> <code>依止住</code></p>

<p>又，「出家」者：亡身捨命，斷欲歸真，心若金剛，等同圓鏡，悕求佛地，即弘益自他；若非絕離囂塵，此德無由可證：此名依止住也。</p>

<h6 id="4. 明佛徒眾">4. 明佛徒眾</h6>

<p><code>眾成就</code></p>

<p><strong>與大比丘眾，千二百五十人俱；</strong></p>

<p><strong>菩薩三萬二千，文殊師利法王子而為上首。</strong></p>

<p>四、從「與大比丘眾」下至「而為上首」以來，明「佛徒眾」。</p>

<p><code>二眾</code></p>

<p>就此眾中，即分為二：</p>

<h7 id="1. 聲聞眾">1. 聲聞眾</h7>

<p>一者聲聞眾；二者菩薩眾。</p>

<p>就「聲聞眾」中，即有其九：初言「與」者，佛身兼眾，故名為「與」；二者總大；三者相大；四者眾大；五者耆年大；六者數大；七者尊宿大；八者內有實德大；九者果證大。</p>

<p><code>聲聞置首</code> <code>問答</code></p>

<p>問曰：一切經首，皆有此等聲聞以為猶置，有何所以？</p>

<p><code>賢愚經</code> <code>千眾之由</code></p>

<p>賢愚經答曰：此有別意。云何別意？此等聲聞，多是外道。如《賢愚經》(卷二意)說：優樓頻螺迦葉領五百弟子修事邪法，伽耶迦葉領二百五十弟子修事邪法，那提迦葉領二百五十弟子修事邪法，總有一千，皆受佛化，得羅漢道；</p>

<p><code>二百五十之由</code></p>

<p>其二百五十者，即是舍利、目連弟子，共領一處，修事邪法，亦受佛化，皆得道果：此等四眾，合為一處，故有千二百五十人也。</p>

<p><code>總標外道問答</code></p>

<p>問曰：此眾中亦有非外道者，何故總標？</p>

<p>答曰：如經中說，此諸外道，常隨世尊，不相捨離。然結集之家，簡取外德，故有異名；是外道者多，非者少。</p>

<p><code>常隨佛後問答</code></p>

<p>又問曰：未審此等外道，常隨佛後，有何意也？</p>

<p>答曰：解有二義：一就佛解，二就外道解。</p>

<p><code>佛慈自攝</code></p>

<p>就佛解者：此諸外道，邪風久扇，非是一生，雖入真門，氣習猶在；故使如來知覺，不令外化，畏損眾生正見根芽，惡業增長，此世後生，不收果實。為此因緣，攝令自近，不聽外益。此即就佛解竟。</p>

<p><code>感恩常隨</code></p>

<p>次就外道解者：迦葉等意，自唯曠劫久沉生死，循還六道，苦不可言；愚癡惡見，封執邪風，不值明師，永流於苦海。但以宿緣有遇，得會慈尊，法澤無私，我曹蒙潤。尋思佛之恩德，碎身之極惘然，致使親事靈儀，無由暫替。此即就外道解竟。</p>

<p><code>眾所知識</code> <code>問答</code></p>

<p>又問曰：此等尊宿，云何名「眾所知識」？</p>

<p>答曰：德高曰尊，耆年曰宿。一切凡聖，知彼內德過人，識其外相殊異，故名「眾所知識」。</p>

<p>上來雖有九句不同，解聲聞眾竟。</p>

<h7 id="2. 菩薩眾">2. 菩薩眾</h7>

<p>次解「菩薩眾」。就此眾中，即有其七：一者標相；二者標數；三者標位；四者標果；五者標德；六者別顯文殊高德之位；七者總結。</p>

<p>又，此等菩薩，具無量行願，安住一切功德之法，遊步十方，行權方便，入佛法藏，究竟彼岸；於無量世界，化成等覺，光明顯曜，普照十方，無量佛土，六種震動；隨緣開示，即轉法輪；扣法鼓，執法劍，震法雷，雨法雨，演法施，常以法音，覺諸世間；摑裂邪網，消滅諸見，散諸塵勞，壞諸欲塹，顯明清白，光融佛法，宣流正化；愍傷眾生，未曾慢恣，得平等法，具足無量，百千三昧，於一念頃，無不周遍；荷負群生，愛之如子，一切善本，皆度彼岸；悉獲諸佛，無量功德，智慧開朗，不可思議。</p>

<p>雖有七句不同，解菩薩眾訖。</p>

<p>上來雖有二眾不同，廣明化前序竟。</p>

<h5 id="2. 禁父緣">2. 禁父緣</h5>

<p>二、就「禁父緣」中，即有其七：</p>

<h6 id="1. 總起化處">1. 總起化處</h6>

<p><strong>爾時王舍大城，</strong></p>

<p>一、從「爾時王舍大城」以下，總明「起化處」。</p>

<p>此明往古百姓，但城中造舍，即為天火所燒；若是王家舍宅，悉無火近。後時百姓，共奏於王：「臣等造宅，數為天火所燒，但是王舍悉無火近，不知有何所以？」王告奏人：「自今以後，卿等造宅之時，但言我今為王造舍。」奏人等各奉王敕，歸還造舍，更不被燒，因此相傳，故名「王舍」。</p>

<p>言「大城」者，此城極大，居民九億，故道「王舍大城」也。</p>

<p><code>起化處</code></p>

<p>言「起化處」者，即有其二：</p>

<p><code>逆起厭欣</code></p>

<p>一謂闍王起惡，即有禁父母之緣。因禁則厭此娑婆，願託無憂之世界。</p>

<p><code>順起化益</code></p>

<p>二則如來赴請，光變為臺，影現靈儀。夫人即求生安樂，又傾心請行；佛開三福之因，正觀即是定門，更顯九章之益。</p>

<p>為此因緣，故名起化處也。</p>

<p>(二) 世王信惡</p>

<p><strong>有一太子，名阿闍世，隨順調達惡友之教。</strong></p>

<p>二、從「有一太子」下至「惡友之教」以來，正明「闍王恍惚之間，信受惡人所誤」。</p>

<p>言「太子」者，彰其位也。</p>

<p>言「阿闍世」者，顯其名也。</p>

<p>又，「阿闍世」者，乃是西國正音，此地往翻，名未生怨，亦名折指。</p>

<p><code>阿闍世因緣</code> <code>問答</code></p>

<p>問曰：何故名未生怨，及名折指也？</p>

<h7 id="1. 折指因緣">1. 折指因緣</h7>

<p><code>太子昔因</code> <code>父王求子</code> <code>相師指仙</code></p>

<p>答曰：此皆舉昔日因緣，故有此名。言因緣者，元本父王，無有子息，處處求神，竟不能得。忽有相師而奏王言：「臣知山中，有一仙人，不久捨壽，命終以後，必當與王作子。」王聞歡喜：「此人何時捨命？」相師答王：「更經三年，始可命終。」王言：「我今年老，國無繼祀，更滿三年，何由可待？」王即遣使入山，往請仙人曰：「大王無子，闕無紹繼，處處求神，困不能得。乃有相師，瞻見大仙不久捨命，與王作子。</p>

<p><code>願仙早赴</code> <code>仙人不可</code></p>

<p>請願大仙，垂恩早赴。」使人受教入山，到仙人所，具說王請因緣。仙人報使者言：「我更經三年，始可命終，王敕即赴者，是事不可。」使奉仙教，還報大王，具述仙意。王曰：「我是一國之主，所有人物皆歸屬我。今故以禮相屈，乃不承我意！」</p>

<p><code>敕使殺仙</code> <code>仙人遺語</code></p>

<p>王更敕使者：「卿往重請，請若不得，當即殺之。既命終已，可不與我作子也？」使人受敕，至仙人所，具道王意。仙人雖聞使說，意亦不受。使人奉敕，即欲殺之。仙人曰：「卿當語王，我命未盡，王以心口遣人殺我；我若與王作兒者，還以心口遣人殺王。」仙人道此語已，即受死。</p>

<p><code>托生王宮</code> <code>相師報損</code></p>

<p>既死已，即託王宮受生。當其日夜，夫人即覺有身。王聞歡喜，天明即喚相師，以觀夫人，是男是女。相師觀已，而報王言：「是兒非女，此兒於王有損。」王曰：「我之國土皆捨屬之，縱有所損，吾亦無畏。」王聞此語，憂喜交懷。</p>

<p><code>聞損懷憂</code> <code>共行密計</code> <code>墜兒高樓</code></p>

<p>王白夫人言：「吾共夫人私自平章：相師道兒於吾有損，夫人待生之日，在高樓上，當天井中生之，勿令人承接，落在於地，豈容不死也！吾亦無憂，聲亦不露。」夫人即可王之計。</p>

<p><code>唯折小指</code></p>

<p>及其生時，一如前法，生已墮地，命便不斷，唯損手小指，因即外人同唱言「折指太子」也。</p>

<h7 id="2. 未生怨因緣">2. 未生怨因緣</h7>

<p><code>提婆惡緣</code></p>

<p>言「未生怨」者，此因提婆達多起惡妒之心故，對彼太子顯發昔日惡緣。云何妒心而起惡緣？提婆惡性，為人兇猛，雖復出家，恆常妒佛名聞利養。然父王是佛檀越，於一時中，多將供養奉上如來，謂金銀七寶、名衣上服、百味果食等，一一色色，皆五百車，香華伎樂，百千萬眾，讚歎圍遶，送向佛會，施佛及僧。</p>

<p><code>妒心學通</code></p>

<p>時調達見已，妒心更盛，即向舍利弗所，求學身通。尊者語言：「仁者且學四念處，不須學身通也。」既請不遂心，更向餘尊者邊求，乃至五百弟子等，悉無人教，皆遣學四念處。</p>

<p>請不得已，遂向阿難邊學，語阿難言：「汝是我弟，我欲學通，一一次第教我。」然阿難雖得初果，未證他心，不知阿兄私密學通，欲於佛所起於惡計。阿難遂即喚向靜處，次第教之。</p>

<p><code>身通之法</code></p>

<p>跏趺正坐，先教將心舉身似動想，去地一分一寸想，一尺一丈想，至舍作空無礙想，直過上空中想，還攝心下至本坐處想。</p>

<p>次將身舉心，初時去地一分一寸等，亦如前法。以身舉心，以心舉身，亦隨既至上空已，還攝取身，下至本坐處。</p>

<p>次想身心合舉，還同前法，一分一寸等，周而復始。</p>

<p>次想身心入一切質礙色境中，作不質礙想。</p>

<p>次想一切山、河、大地等色入自身中，如空無礙，不見色相。</p>

<p>次想自身，或大遍滿虛空，坐臥自在，或坐或臥，以手捉動日月，或作小身入微塵中，一切皆作無礙想。阿難如是次第教已。</p>

<p>時調達既受得法已，即別向靜處，七日七夜一心專注，即得身通，一切自在，皆得成就。</p>

<p><code>得通現變</code></p>

<p>既得通已，即向太子殿前，在於空中，現大神變：身上出火，身下出水；或左邊出水，右邊出火；或現大身，或現小身；或坐臥空中，隨意自在。</p>

<p><code>太子敬重</code></p>

<p>太子見已，問左右曰：「此是何人？」左右答太子言：「此是尊者提婆。」太子聞已，心大歡喜，遂即舉手喚言：「尊者，何不下來？」提婆既見喚已，即化作嬰兒，直向太子膝上。</p>

<p><code>食太子唾</code></p>

<p>太子即抱，鳴口弄之，又唾口中，嬰兒遂咽之，須臾還復本身。</p>

<p><code>受敬索供</code></p>

<p>太子既見提婆種種神變，轉加敬重。既見太子心敬重已，即說父王供養因緣，色別五百乘車，載向佛所，奉佛及僧。太子聞已，即語尊者：「弟子亦能備具，色各五百車，供養尊者，及施眾僧，可不如彼也。」提婆言：「太子，此意大善！」</p>

<p><code>得供增慢</code> <code>杖打惡狗喻</code> <code>破僧改法</code></p>

<p>自此以後，大得供養，心轉高慢。譬如以杖，打惡狗鼻，轉增狗惡。此亦如是，太子今將利養之杖，打提婆貪心狗鼻，轉加惡盛，因此破僧，改佛法戒，教戒不同。</p>

<p><code>索佛法眾</code></p>

<p>待佛普為凡聖大眾說法之時，即來會中，從佛索於徒眾：「并諸法藏，盡付囑我。世尊年將老邁，宜可就靜，內自將養。」一切大眾聞提婆此語，愕爾迭互相看，甚生驚怪。</p>

<p><code>為世尊呵</code></p>

<p>爾時世尊即對大眾語提婆言：「舍利、目連等，即大法將，我尚不將佛法付囑，況汝癡人食唾者乎！」</p>

<p><code>狂起惡計</code></p>

<p>時提婆聞佛對眾毀辱，猶如毒箭入心，更發癡狂之意。藉此因緣，即向太子所，共論惡計。太子既見尊者，敬心承問言：「尊者，今日顏色憔悴，不同往昔。」提婆答曰：「我今憔悴，正為太子也。」太子敬問：「尊者為我，有何意也？」</p>

<p><code>除佛除父</code> <code>太子初瞋</code> <code>更顯昔緣</code></p>

<p>提婆即答云：「太子知否？世尊年老，無所堪任，當可除之，我自作佛；父王年老，亦可除之，太子自坐正位。新王、新佛治化，豈不樂乎！」太子聞之，極大瞋怒：「勿作是說！」又言：「太子莫瞋。父王於太子，全無恩德。初欲生太子時，父王即遣夫人，在百尺樓上，當天井中生，即望墮地令死。正以太子福力故，命根不斷，但損小指。若不信者，自看小指，足以為驗。」</p>

<p><code>太子重審</code> <code>太子信惡</code></p>

<p>太子既聞此語，更重審言：「實爾已否？」提婆答言：「此若不實，我何故來作漫語也？」因此語已，遂即信用提婆惡見之計，故道「隨順調達惡友之教」也。</p>

<h6 id="3. 世王禁父">3. 世王禁父</h6>

<p><strong>收執父王頻婆娑羅，幽閉置於七重室內；制諸群臣，一不得往。</strong></p>

<p>三、從「收執父王」下至「一不得往」以來，正明「父王為子幽禁」。</p>

<p>此明闍世取提婆之惡計，頓捨父子之情，非直失於罔極之恩，逆響因茲滿路。</p>

<p>忽掩王身曰「收」，既得不捨曰「執」，故名「收執」也。</p>

<p>言「父」者，別顯親之極也。</p>

<p>「王」者，彰其位也。</p>

<p>「頻婆」者，彰其名也。</p>

<p>言「幽閉七重室內」者，所為既重，事亦非輕，不可淺禁人間，全無守護。但以王之宮閤，理絕外人，唯有群臣則久來承奉，若不嚴制，恐有情通，故使內外絕交，閉在七重之內也。</p>

<h6 id="4. 夫人奉食">4. 夫人奉食</h6>

<p><strong>國太夫人名韋提希，恭敬大王。澡浴清淨，以酥蜜和麨，用塗其身；諸瓔珞中盛葡萄漿，密以上王。</strong></p>

<p>四、從「國太夫人」下至「密以上王」以來，正明「夫人密奉王食」。</p>

<p>言「國太夫人」者，此明最大也。</p>

<p>言「夫人」者，標其位也。</p>

<p>言「韋提」者，彰其名也。</p>

<p>言「恭敬大王」者，此明夫人既見王身被禁，門戶極難，音信不通，恐絕王身命，遂即香湯滲浴，令身清淨，即取酥蜜，先塗其身，後取乾麨，始安酥蜜之上；即著淨衣，覆之在外，衣上始著瓔珞，如常服法，令外人不怪；又取瓔珞孔，一頭以蠟塞之，一頭孔中盛葡萄漿，滿已還塞，但是瓔珞，悉皆如此。莊嚴既竟，徐步入宮，與王相見。</p>

<p><code>夫人得入</code> <code>問答</code></p>

<p>問曰：諸臣奉敕，不許見王。未審夫人門家不制，放令得入者，有何意也？</p>

<p>答曰：諸臣身異，復是外人，恐有情通，致使嚴加重制。又，夫人者，身是女人，心無異計，與王宿緣業重，久近夫妻，別體同心，致使人無外慮，是以得入，與王相見。</p>

<h6 id="5. 因禁請法">5. 因禁請法</h6>

<p><strong>爾時大王，食麨飲漿，求水漱口。漱口畢已，合掌恭敬，向耆闍崛山，遙禮世尊，而作是言：「大目犍連是吾親友，願興慈悲，授我八戒。」</strong></p>

<p>五、從「爾時大王食麨」下至「授我八戒」以來，正明「父王因禁請法」。</p>

<p>此明夫人既見王已，即刮取身上酥麨，團授與王。王得即食，食麨既竟，即於宮內，夫人求得淨水，與王漱口。淨口已竟，不可虛引時朝，心無所寄，是以虔恭合掌，迴面向於耆闍，致敬如來，請求加護。此明身業敬，亦通有意業也。「而作是言」以下，正明口業請，亦通有意業也。</p>

<p>言「大目連是吾親友」者，有其二意：但目連在俗是王別親，既得出家即是門師，往來宮閤，都無障礙。然在俗為親，出家名友，故名「親友」也。</p>

<p>言「願興慈悲，授我八戒」者，此明父王敬法情深，重人過己，若未逢幽難，奉請佛僧不足為難；今既被囚，無由致屈。是以但請目連，受於八戒也。</p>

<p><code>禮佛請僧</code> <code>問答</code></p>

<p>問曰：父王遙敬，先禮世尊，及其受戒，即請目連，有何意也？</p>

<p>答曰：凡聖極尊，無過於佛，傾心發願，即先禮大師。戒是小緣，是以唯請目連來授。然王意者，貴存得戒，即是義周，何勞迂屈世尊也？</p>

<p><code>唯請八戒</code> <code>問答</code></p>

<p>問曰：如來戒法，乃有無量，父王唯請八戒，不請餘也？</p>

<p><code>不堪餘戒</code></p>

<p>答曰：餘戒稍寬，時節長遠，恐畏中間失念，流轉生死。其八戒者，如餘佛經說，「在家人持出家戒」。此戒持心，極細極急。何意然者？但時節稍促，唯限一日一夜，作法即捨。云何知此戒用心行細？</p>

<p><code>八戒</code></p>

<p>如戒文中具顯云「佛子，從今旦至明旦，一日一夜，如諸佛不殺生，能持否？」答言：「能持。」第二又云「佛子，從今旦至明旦，一日一夜，如諸佛不偷盜，不行淫，不妄語，不飲酒，不得脂粉塗身，不得歌舞唱伎及往觀聽，不得上高廣大床」，此上八是戒非齋；「不得過中食」，此一是齋非戒。</p>

<p><code>齋</code></p>

<p>此等諸戒，皆引諸佛為證。何以故？唯佛與佛，正、習俱盡；除佛以還，惡習等猶在，是故不引為證也。是以得知，此戒用心起行極是細急。</p>

<p><code>八戒勝德</code> <code>日受八戒</code></p>

<p>又，此戒佛說有八種勝法，若人一日一夜具持不犯，所得功德，超過人天、二乘境界，如經廣說。有斯益故，致使父王日日受之。</p>

<h6 id="6. 父王受法">6. 父王受法</h6>

<p><strong>時目犍連如鷹隼飛，疾至王所。日日如是，授王八戒。世尊亦遣尊者富樓那為王說法。</strong></p>

<p>六、從「時大目連」下至「為王說法」以來，明其「父王因請，得蒙聖法」。</p>

<p>此明目連得他心智，遙知父王請意，即發神通，如彈指頃到於王所。又恐人不識神通之相，故引快鷹為喻。然目連通力，一念之頃遶四天下百千之匝，豈得與鷹為類也？如是比較，乃有眾多，不可具引，如《賢愚經》具說。</p>

<p>言「日日如是，授王八戒」者，此明父王延命，致使目連數來授戒。</p>

<p><code>日受八戒</code> <code>問答</code></p>

<p>問曰：八戒既言勝者，一受即足，何須日日受之？</p>

<p><code>八不厭喻</code> <code>德無厭足</code></p>

<p>答曰：山不厭高，海不厭深，刀不厭利，日不厭明，人不厭善，罪不厭除，賢不厭德，佛不厭聖。然王意者，既被囚禁，更不蒙進止，念念之中，畏人喚殺，為此晝夜傾心，仰憑八戒，望欲積善增高，擬資來業。</p>

<p>言「世尊亦遣富樓那為王說法」者，此明世尊慈悲意重，愍念王身，忽遇囚勞，恐生憂悴。然富樓那者，於聖弟子中最能說法，善有方便，開發人心。為此因緣，如來發遣，為王說法，以除憂惱。</p>

<h6 id="7. 父王法悅">7. 父王法悅</h6>

<p><strong>如是時間經三七日，王食麨蜜，得聞法故，顏色和悅。</strong></p>

<p>七、從「如是時間」下至「顏色和悅」以來，正明「父王因食聞法，多日不死」。</p>

<p>此正明夫人多時奉食，以除飢渴；二聖又以戒法內資，善開王意。食能延命，戒法養神，失苦亡憂，致使顏容和悅也。</p>

<p>上來雖有七句不同，廣明禁父緣竟。</p>

<h5 id="3. 禁母緣">3. 禁母緣</h5>

<p>三、就「禁母緣」中，即有其八：</p>

<h6 id="1. 問父音信">1. 問父音信</h6>

<p><strong>時阿闍世問守門者：「父王今者猶存在耶？」</strong></p>

<p>一、從「時阿闍世」下至「猶存在耶」以來，正明「問父音信」。</p>

<p>此明闍王禁父，日數既多，人交總絕，水食不通，二七有餘，命應終也。作是念已，即到宮門，問守門者：「父王今者猶存在耶？」</p>

<p><code>世王標死</code> <code>問答</code></p>

<p>問曰：若人食一餐之飯，限至七日即死。父王已經三七，計合命斷無疑，闍王何以不直問曰「門家，父王今者死竟耶？」云何致疑而問「猶存在」者，有何意也？</p>

<p>答曰：此是闍王意密問也。但以萬基之主，舉動不可隨宜。父王既是天性情親，無容言問死，恐失在當時，以成譏過。但以內心標死，口問在者，為欲息永惡逆之聲也。</p>

<h6 id="2. 門家具答">2. 門家具答</h6>

<p><strong>時守門人白言：「大王，國太夫人身塗麨蜜，瓔珞盛漿，持用上王；沙門目連及富樓那從空而來，為王說法，不可禁制。」</strong></p>

<p>二、從「時守門人白言」下至「不可禁制」以來，正明「門家以事具答」。此明闍世前問父王在者，今次門家奉答。</p>

<p>「白言大王，國太夫人」以下，正明夫人密奉王食，王既得食，食能延命，雖經多日，父命猶存。此乃夫人之意，非是門家之過。</p>

<p><code>門家顯密</code> <code>問答</code></p>

<p>問曰：夫人奉食，身上塗麨，衣下密覆，出入往還，無人得見，何故門家具顯夫人奉食之事？</p>

<p><code>一切私密</code> <code>不可久行</code></p>

<p>答曰：一切私密，不可久行；縱巧牢藏，事還彰露。父王既禁在宮內，夫人日日往還，若不密持麨食，王命無由得活。今言密者，望門家述夫人意也。夫人謂密，外人不知，不期門家盡以覺之。今既事窮，無由相隱，是以一一具向王說。</p>

<p>言「沙門目連」以下，正明二聖騰空來去，不由門路，日日往還，為王說法。「大王當知：夫人進食，先不奉王教，所以不敢遮約；二聖乘空，此亦不猶門制也。」</p>

<h6 id="3. 世王瞋怒">3. 世王瞋怒</h6>

<p><code>欲害其母</code></p>

<p><strong>時阿闍世，聞此語已，怒其母曰：「我母是賊，與賊為伴；沙門惡人，幻惑咒術，令此惡王多日不死。」即執利劍，欲害其母。</strong></p>

<p>三、從「時阿闍世聞此語」下至「欲害其母」以來，正明「世王瞋怒」。</p>

<p><code>三業逆</code> <code>三業惡</code></p>

<p>此明闍王既聞門家分疏已，即於夫人心起惡怒，口陳惡辭。又起三業逆、三業惡：罵父母為賊，名口業逆；罵沙門者，名口業惡；執劍殺母，名身業逆；身口所為，以心為主，即名意業逆。又復，前方便為惡，後正行為逆。</p>

<p>言「我母是賊」以下，正明口出惡辭。云何罵母為賊、賊之伴也？但闍王元心，致怨於父，恨不早終，母乃私為進糧，故令不死，是故罵言「我母是賊、賊之伴」也。</p>

<p>言「沙門惡人」以下，此明闍世瞋母進食，復聞沙門與王來去，致使更發瞋心，故云：「有何咒術，而令惡王多日不死？」</p>

<p>言「即執利劍」以下，此明世王瞋盛，逆及於母。何其痛哉！撮頭擬劍，身命頓在須臾。慈母合掌，曲身低頭，就兒之手。夫人爾時，熱汗遍流，心神悶絕。嗚呼哀哉！恍惚之間，逢斯苦難。</p>

<h6 id="4. 二臣切諫">4. 二臣切諫</h6>

<p><strong>時有一臣，名曰月光，聰明多智，及與耆婆，為王作禮，白言：「大王，臣聞《毗陀論經》說：劫初以來，有諸惡王貪國位故，殺害其父，一萬八千；未曾聞有無道害母。王今為此殺逆之事，污剎利種，臣不忍聞！是旃陀羅，不宜住此。」</strong></p>

<p><strong>時二大臣說此語竟，以手按劍，卻行而退。</strong></p>

<p>四、從「時有一臣，名曰月光」下至「卻行而退」以來，正明「二臣切諫不聽」。</p>

<p>此明二臣，乃是國之輔相，立政之綱紀，望得萬國揚名，八方昉習；忽見闍王起於勃逆，執劍欲殺其母，不忍見斯惡事，遂與耆婆犯顏設諫也。</p>

<p>言「時」者，當闍王欲殺母時也。</p>

<p>言「有一大臣」者，彰其位也。</p>

<p><code>月光</code></p>

<p>言「月光」者，彰其名也。</p>

<p>言「聰明多智」者，彰其德也。</p>

<p><code>耆婆</code></p>

<p>言「及與耆婆」者，耆婆亦是父王之子、柰女之兒，忽見家兄於母起逆，遂與月光同諫。</p>

<p>言「為王作禮」者，凡欲諮諫大人之法，要須設拜，以表身敬。今此二臣亦爾，先設身敬，覺動王心，斂手曲躬，方陳本意也。</p>

<p>又，「白言大王」者，此明月光正欲陳辭，望得闍王開心聽攬，為此因緣，故須先白。</p>

<p><code>毗陀論經</code></p>

<p>言「臣聞《毗陀論經》說」者，此明廣引古今書史、歷帝之文記。古人云：「言不關典，君子所慚。」今既諫事不輕，豈可虛言妄說？</p>

<p>言「劫初以來」者，彰其時也。</p>

<p>言「有諸惡王」者，此明總標非禮暴逆之人也。</p>

<p>言「貪國位故」者，此明非意所貪，奪父坐處也。</p>

<p>言「殺害其父」者，此明既於父起惡，不可久留，故須斷命也。</p>

<p>言「一萬八千」者，此明王今殺父，與彼類同也。</p>

<p>言「未曾聞有無道害母」者，此明自古至今，害父取位，史籍良談；貪國殺母，都無記處。若論劫初以來，惡王貪國，但殺其父，不加慈母，此則引古異今。大王今者貪國殺父，父則有位可貪，可使類同於古；母即無位可求，橫加逆害，是以將今異昔也。</p>

<p>言「王今為此殺母者，污剎利種」也。言「剎利」者，乃是四姓高元，王者之種，代代相承，豈同凡碎？</p>

<p>言「臣不忍聞」者，見王起惡，損辱宗親，惡聲流布，我之性望，恥慚無地。</p>

<p><code>旃陀羅</code> <code>時眾差別</code></p>

<p>言「是旃陀羅」者，乃是四姓之下流也。此乃性懷兇惡，不閑仁義，雖著人皮，行同禽獸。王居上族，押臨萬基之主，今既起惡加恩，與彼下流何異也？</p>

<p>言「不宜住此」者，即有二義：</p>

<p>一者王今造惡，不存風禮，京邑、神州豈遣旃陀羅為主也？此即擯出宮城意也；</p>

<p>二者王雖在國，損我宗親，不如遠擯他方，永絕無聞之地。故云「不宜住此」也。</p>

<p>言「時二大臣說此語」以下，此明二臣直諫，切語極粗，廣引古今，望得王心開悟。</p>

<p>言「以手按劍」者，臣自按手中劍也。</p>

<p><code>卻行而退</code> <code>問答</code></p>

<p>問曰：諫辭粗惡，不避犯顏，君臣之義既乖，何以不迴身直去，乃言「卻行而退」也？</p>

<p>答曰：粗言雖逆王，望息害母之心；又恐瞋毒未除，繫劍危己，是以按劍自防，卻行而退。</p>

<h6 id="5. 世王生怖">5. 世王生怖</h6>

<p><strong>時阿闍世，驚怖惶懼，告耆婆言：「汝不為我耶？」</strong></p>

<p>五、從「時阿闍世驚怖」下至「汝不為我耶」以來，正明「世王生怖」。</p>

<p>此明闍世既見二臣諫辭粗切，又睹按劍而去，恐臣背我，向彼父王，更生異計，致使情地不安，故稱「惶懼」。「彼既捨我，不知為誰？」心疑不決，遂即口問審之，故云「耆婆，汝不為我也？」</p>

<p>言「耆婆」者，是王之弟也。古人云：「家有衰禍，非親不救。」「汝既是我弟者，豈同月光也？」</p>

<h6 id="6. 二臣重諫">6. 二臣重諫</h6>

<p><strong>耆婆白言：「大王，慎莫害母。」</strong></p>

<p>六、從「耆婆白言」下至「慎莫害母」以來，明「二臣重諫」。此明耆婆實答大王：「若欲得我等為相者，願勿害母也。」此直諫竟。</p>

<h6 id="7. 受諫放母">7. 受諫放母</h6>

<p><strong>王聞此語，懺悔求救，即便捨劍，止不害母。</strong></p>

<p>七、從「王聞此語」下至「止不害母」以來，正明「闍王受諫，放母殘命」。</p>

<p>此明世王既得耆婆諫已，心生悔恨，愧前所造，即向二臣求哀乞命。因即放母脫於死難，手中之劍還歸本匣。</p>

<h6 id="8. 餘瞋禁母">8. 餘瞋禁母</h6>

<p><strong>敕語內官，閉置深宮，不令復出。</strong></p>

<p>八、從「敕語內官」下至「不令復出」以來，明其「世王餘瞋禁母」。</p>

<p>此明世王雖受臣諫放母，猶有餘瞋，不令在外；敕語內官，閉置深宮，更莫令出，與父王相見。</p>

<p>上來雖有八句不同，廣明禁母緣竟。</p>

<h5 id="4. 厭苦緣">4. 厭苦緣</h5>

<p>四、就「厭苦緣」中，即有其四：</p>

<h6 id="1. 夫人被禁">1. 夫人被禁</h6>

<p><strong>時韋提希被幽閉已，愁憂憔悴。</strong></p>

<p>一、從「時韋提希」下至「憔悴」以來，正明「夫人為子幽禁」。</p>

<p>此明夫人雖免死難，更閉在深宮，守當極牢，無由得出，唯有念念懷憂，自然憔悴。傷嘆曰：「禍哉今日苦，遇值闍王喚；利刃中間結，復置深宮難。」</p>

<p><code>夫人愁憂</code> <code>問答</code></p>

<p>問曰：夫人既得免死入宮，宜應訝樂，何因反更愁憂也？</p>

<p>答曰：即有三義不同：</p>

<p>一、明夫人既自被閉，更無人進食與王；王又聞我在難，轉更愁憂。今既無食加憂者，王之身命定應不久。</p>

<p>二、明夫人既被囚難，何時更見如來之面及諸弟子？</p>

<p>三、明夫人奉教，禁在深宮，內官守當，水泄不通，旦夕之間，唯愁死路。有斯三義，切逼身心，得無憔悴也！</p>

<h6 id="2. 因禁請佛">2. 因禁請佛</h6>

<p><strong>遙向耆闍崛山，為佛作禮，而作是言：「如來世尊在昔之時，恆遣阿難來慰問我。我今愁憂，世尊威重，無由得見；願遣目連、尊者阿難，與我相見。」</strong></p>

<p>作是語已，悲泣雨淚，遙向佛禮，未舉頭頃。</p>

<p>二、從「遙向耆闍崛山」下至「未舉頭頃」以來，正明「夫人因禁請佛，意有所陳」。</p>

<p><code>單心面佛</code></p>

<p>此明夫人既在囚禁，自身無由得到佛邊，唯有單心面向耆闍，遙禮世尊，願佛慈悲，表知弟子愁憂之意。</p>

<p>言「如來在昔之時」以下，此有二義：</p>

<p><code>在禁情乖</code></p>

<p>一、明父王未被禁時，或可王及我身親到佛邊，或可如來及諸弟子親受王請。然我及王身俱在囚禁，因緣斷絕，彼此情乖。</p>

<p><code>佛遣慰問</code></p>

<p>二、明父王在禁以來，數蒙世尊遣阿難來慰問我。云何慰問？以見父王囚禁，佛恐夫人憂惱，以是因緣，故遣慰問也。</p>

<p><code>歸尊弟子</code></p>

<p>言「世尊威重，無由得見」者，此明夫人內自卑謙，歸尊於佛弟子：「穢質女身，福因尠薄；佛德威高，無由輕觸。願遣目連等與我相見」。</p>

<p><code>不敢請佛</code> <code>問答</code></p>

<p>問曰：如來即是化主，應不失時宜；夫人何以不三加致請，乃喚目連等，有何意也？</p>

<p><code>但欲傳語</code></p>

<p>答曰：佛德尊嚴，小緣不敢輒請。但見阿難，欲傳語往白世尊；佛知我意，復使阿難傳佛之語，指授於我。以斯義故，願見阿難。</p>

<p>言「作是語已」者，總說前意竟也。</p>

<p><code>渴仰遙禮</code></p>

<p>言「悲泣雨淚」者，此明夫人自唯罪重，請佛加哀；致敬情深，悲淚滿目。但以渴仰靈儀，復加遙禮，叩頂跱足余，須臾未舉。</p>

<h6 id="3. 世尊自來">3. 世尊自來</h6>

<p><strong>爾時世尊在耆闍崛山，知韋提希心之所念，即敕大目犍連及以阿難，從空而來。佛從耆闍崛山沒，於王宮出。時韋提希禮已舉頭，見世尊釋迦牟尼佛，身紫金色，坐百寶蓮華；</strong></p>

<p><code>二僧為侍</code></p>

<p><strong>目連侍左，阿難侍右；釋梵護世諸天，在虛空中，普雨天華，持用供養。</strong></p>

<p>三、從「爾時世尊」下至「天華持用供養」以來，正明「世尊自來赴請」。此明世尊雖在耆闍，已知夫人心念之意。</p>

<p><code>二侍從空之由</code></p>

<p>言「敕大目連等從空而來」者，此明應夫人請也。</p>

<p><code>世尊沒出之由</code></p>

<p>言「佛從耆山沒」者，此明夫人宮內禁約極難，佛若現身來赴，恐畏闍世知聞，更生留難；以是因緣，故須此沒彼出也。</p>

<p>言「時韋提禮已舉頭」者，此明夫人致敬之時也。</p>

<p><code>舉頭見佛</code></p>

<p>言「見佛世尊」者，此明世尊宮中已出，致使夫人舉頭即見。</p>

<p>言「釋迦牟尼佛」者，簡異餘佛。但諸佛名通，身相不異，今故標定釋迦，使無疑也。</p>

<p>言「身紫金色」者，顯定其相也。</p>

<p>言「坐百寶華」者，簡異餘座也。</p>

<p><code>侍無餘眾</code></p>

<p>言「目連侍左等」者，此明更無餘眾，唯有二僧。</p>

<p><code>隱顯王宮</code> <code>必說稀奇</code></p>

<p>言「釋梵護世」者，此明天王眾等，見佛世尊隱顯王宮，必說稀奇之法；「我等天人，因韋提故，得聽未聞之益。」各乘本念，普住臨空，天耳遙餐，雨華供養。</p>

<p>又，言「釋」者，即是天帝也。</p>

<p>言「梵」者，即是色界梵王等也。</p>

<p>言「護世」者，即是四天王也。</p>

<p>言「諸天」者，即是色、欲界等天眾，既見天王來向佛邊，彼諸天眾亦從王來，聞法供養。</p>

<h6 id="4. 夫人嘆怨">4. 夫人嘆怨</h6>

<p><strong>時韋提希見佛世尊，自絕瓔珞，舉身投地，號泣向佛，白言：世尊，我宿何罪，生此惡子？世尊復有何等因緣，與提婆達多共為眷屬？</strong></p>

<p>四、從「時韋提希見世尊」下至「與提婆共為眷屬」以來，正明「夫人舉頭見佛，口言傷嘆，怨結情深」也。</p>

<p><code>猶愛身莊</code></p>

<p>言「自絕瓔珞」者，此明夫人身莊瓔珞，猶愛未除，忽見如來，羞慚自絕。</p>

<p><code>自絕瓔珞</code> <code>問答</code></p>

<p>問曰：云何自絕也？</p>

<p><code>恥愧自絕</code></p>

<p>答曰：夫人乃是貴中之貴、尊中之尊，身四威儀，多人供給，所著衣服，皆使旁人。今既見佛，恥愧情深，不依鉤帶，頓自掣卻，故云「自絕」也。</p>

<p><code>怨苦難堪</code></p>

<p>言「舉身投地」者，此明夫人內心感結，怨苦難堪，是以從坐踴身而立，從立踴身投地。此乃嘆恨處深，更不事禮拜威儀也。</p>

<p><code>悶絕號哭</code></p>

<p>言「號泣向佛」者，此明夫人婉轉佛前，悶絕號哭。</p>

<p>言「白佛」以下，此明夫人婉轉涕哭，量久少惺，始正身威儀，合掌白佛：「我自一生以來，未曾造其大罪，未審宿業因緣，有何殃咎，而與此兒共為母子？」</p>

<p><code>不識宿因</code></p>

<p>此明夫人既自障深，不識宿因，今被兒害，謂是橫來—「願佛慈悲，示我徑路。」</p>

<p>言「世尊復有何等因緣」以下，此明夫人向佛陳訴，「我是凡夫，罪惑不盡，有斯惡報，是事甘心；世尊曠劫行道，正、習俱亡，眾智朗然，果圓號佛，未審有何因緣，乃與提婆共為眷屬？」此意有二：</p>

<p><code>致怨於子</code></p>

<p>一明夫人致怨於子，忽於父母狂起逆心。</p>

<p><code>又恨提婆</code></p>

<p>二明又恨提婆，「教我闍世造斯惡計。若不因提婆者，我兒終無此意也」。為此因緣，故致斯問。</p>

<p>又，夫人問佛云「與提婆眷屬」者，即有其二：一者在家眷屬，二者出家眷屬。</p>

<p>言在家者，佛之伯叔有其四人：佛者，即是白淨王兒；金毗者，白飯王兒；提婆者，斛飯王兒；釋魔男者，是甘露飯王兒。此名在家外眷屬也。</p>

<p>言出家眷屬者，與佛作弟子，故名內眷屬也。</p>

<p>上來雖有四句不同，廣明厭苦緣竟。</p>

<h5 id="5. 欣淨緣">5. 欣淨緣</h5>

<p>五、就「欣淨緣」中，即有其八：</p>

<h6 id="1. 通請所求">1. 通請所求</h6>

<p><strong>唯願世尊，為我廣說無憂惱處，我當往生，不樂閻浮提濁惡世也。</strong></p>

<p>一、從「唯願世尊為我廣說」下至「濁惡世也」以來，正明「夫人通請所求，別標苦界」。</p>

<p><code>苦能啟覺</code></p>

<p>此明夫人遇自身苦，覺世非常，六道同然，無有安心之地；此聞佛說淨土無生，願捨穢身，證彼無為之樂。</p>

<h6 id="2. 舉所厭境">2. 舉所厭境</h6>

<p><strong>此濁惡處，地獄、餓鬼、畜生盈滿，多不善聚。願我未來，不聞惡聲，不見惡人。</strong></p>

<p>二、從「此濁惡處」下至「不見惡人」以來，正明「夫人舉出所厭之境」。</p>

<p>此明閻浮總惡，未有一處可貪，但以幻惑愚夫，飲斯長苦。</p>

<p>言「此濁惡處」者，正明苦界也，又明器世間，亦是眾生依報處，亦名眾生所依處也。</p>

<p>言「地獄」等以下，三品惡果最重也。</p>

<p>言「盈滿」者，此三苦聚，非直獨指閻浮，娑婆亦皆遍有，故言「盈滿」。</p>

<p><code>業能莊識</code></p>

<p>言「多不善聚」者，此明三界六道不同，種類恆沙，隨心差別。經云：「業能莊識，世世處處各趣，隨緣受果報，對面不相知。」</p>

<p><code>真實厭欣</code></p>

<p>言「願我未來」以下，此明夫人真心徹到，厭苦娑婆，欣樂無為，永歸常樂。但無為之境，不可輕爾即階；苦惱娑婆，無由輒然得離。</p>

<p><code>發金剛志</code> <code>親從慈尊</code></p>

<p>自非發金剛之志，永絕生死之元；若不親從慈尊，何能免斯長嘆？</p>

<p>然「願我未來不聞惡聲惡人」者，此明如闍王、調達，殺父破僧，及惡聲等，願亦不聞不見。</p>

<p><code>親疏總捨</code></p>

<p>但闍王既是親生之子，上於父母起於殺心，何況疏人而不相害？是故夫人不簡親疏，總皆頓捨。</p>

<h6 id="3. 夫人懺悔">3. 夫人懺悔</h6>

<p><strong>今向世尊，五體投地，求哀懺悔，</strong></p>

<p>三、從「今向世尊」下至「懺悔」以來，正明「夫人淨土妙處、非善不生，恐有餘愆，障不得往，是以求哀，更須懺悔」。</p>

<h6 id="4. 通請去行">4. 通請去行</h6>

<p><strong>唯願佛日，教我觀於清淨業處。</strong></p>

<p>四、從「唯願佛日」下至「清淨業處」以來，正明「夫人通請去行」。此明夫人上即通請生處，今亦通請得生之行。</p>

<p><code>佛日除闇</code></p>

<p>言「佛日」者，法、喻雙標也。譬如日出，眾闇盡除；佛智輝光，無明之夜日朗。</p>

<p>言「教我觀於清淨」以下，正明既能厭穢欣淨，若為安心注想，得生清淨處也。</p>

<h6 id="5. 光臺現國">5. 光臺現國</h6>

<p><code>酬前通請</code></p>

<p><strong>爾時世尊，放眉間光。其光金色，遍照十方無量世界；還住佛頂，化為金臺，如須彌山，十方諸佛淨妙國土皆於中現：</strong></p>

<p><strong>或有國土，七寶合成；</strong></p>

<p><strong>復有國土，純是蓮華；</strong></p>

<p><strong>復有國土，如自在天宮；</strong></p>

<p><strong>復有國土，如玻璃鏡，</strong></p>

<p><strong>十方國土，皆於中現。</strong></p>

<p><strong>有如是等無量諸佛國土，嚴顯可觀，令韋提希見。</strong></p>

<p>五、從「爾時世尊放眉間光」下至「令韋提見」以來，正明「世尊廣現淨土，酬前通請」。</p>

<p><code>眉光住頂</code> <code>佛力令見</code></p>

<p>此明世尊以見夫人廣求淨土，如來即放眉間光，照十方國，以光攝國；還來頂上，化作金臺，如須彌山。「如」之言似，似須彌山。此山腰細上闊，所有佛國並於中現，種種不同，莊嚴有異。佛神力故，了了分明，加備韋提，盡皆得見。</p>

<p><code>不說普現問答</code></p>

<p>問曰：韋提上請「為我廣說無憂之處」，佛今何故不為廣說，乃為金臺普現者，有何意也？</p>

<p><code>如來意密</code></p>

<p>答曰：此彰如來意密也。然韋提發言致請，即是廣開淨土之門，若為之總說，恐彼不見，心猶致惑；是以一一顯現，對彼眼前，信彼所須，隨心自選。</p>

<h6 id="6. 總領所現">6. 總領所現</h6>

<p><strong>時韋提希白佛言：世尊，是諸佛土雖復清淨，皆有光明，</strong></p>

<p>六、從「時韋提白佛」下至「皆有光明」以來，正明「夫人總領所現，感荷佛恩」。</p>

<p><code>極樂非比</code></p>

<p>此明夫人總見十方佛國，並悉精華；欲比極樂莊嚴，全非比況，故云「我今樂生安樂國」也。</p>

<p><code>報土優劣</code> <code>問答</code></p>

<p>問曰：十方諸佛，斷惑無殊，行畢果圓，亦應無二，何以一種淨土，即有斯優劣也？</p>

<p><code>隱顯隨機</code> <code>望存化益</code></p>

<p>答曰：佛是法王，神通自在。優之與劣，非凡惑所知。隱、顯隨機，望存化益，或可故隱彼為優，獨顯西方為勝。</p>

<h6 id="7. 別選所求">7. 別選所求</h6>

<p><strong>我今樂生極樂世界阿彌陀佛所。</strong></p>

<p><code>別選極樂之由</code></p>

<p>七、從「我今樂生彌陀」以下，正明「夫人別選所求」。</p>

<p><code>別願所成</code> <code>七勝因緣</code></p>

<p>此明彌陀本國四十八願，願願皆發增上勝因，依因起於勝行，依行感於勝果，依果感成勝報，依報感成極樂，依樂顯通悲化，依於悲化顯開智慧之門；</p>

<p><code>悲智普攝</code> <code>諸經廣勸</code> <code>眾聖齊讚</code> <code>密遣別選</code></p>

<p>然悲心無盡，智亦無窮，悲智雙行，即廣開甘露，因茲法潤，普攝群生也；諸餘經典，勸處彌多，眾聖齊心，皆同指讚：有此因緣，致使如來密遣夫人別選也。</p>

<h6 id="8. 請求別行">8. 請求別行</h6>

<p><strong>唯願世尊，教我思惟，教我正受。</strong></p>

<p>八、從「唯願世尊」以下，正明「夫人請求別行」。</p>

<p>此明韋提既選得生處，還修別行，勵己注心，必望往益。</p>

<p><code>教我思惟</code> <code>定前方便</code></p>

<p>言「教我思惟」者，即是定前方便，思想憶念彼國依正二報、四種莊嚴也。</p>

<p><code>教我正受</code> <code>覺想俱亡</code></p>

<p>言「教我正受」者，此明因前思想漸漸微細，覺想俱亡，唯有定心與前境合，名為正受。</p>

<p>此中略已料簡，至下觀門，更當廣辨，應知。</p>

<p>上來雖有八句不同，廣明欣淨緣竟。</p>

<h5 id="6. 散善顯行緣">6. 散善顯行緣</h5>

<p>六、就「散善顯行緣」中，即有其五：</p>

<h6 id="1. 光益父王">1. 光益父王</h6>

<p><strong>爾時世尊即便微笑，有五色光從佛口出，一一光照頻婆娑羅王頂。</strong></p>

<p><strong>爾時大王雖在幽閉，心眼無障，遙見世尊，頭面作禮，自然增進，成阿那含。</strong></p>

<p>一、從「爾時世尊即便微笑」下至「成阿那含」以來，正明「光益父王」。</p>

<p><code>如來微笑之由</code> <code>稱釋迦本心</code> <code>顯彌陀願意</code></p>

<p>此明如來以見夫人願生極樂，更請得生之行，稱佛本心，又顯彌陀願意。因斯二請，廣開淨土之門，非直韋提得去，有識聞之皆往；有斯益故，所以「如來微笑」也。</p>

<p><code>佛光必益</code></p>

<p>言「有五色光從佛口出」者，此明一切諸佛心口常威儀法爾，凡所出光，必有利益。</p>

<p>言「一一光照頻婆頂」者，正明口光不照餘方，唯照王頂。</p>

<p><code>照益地獄</code></p>

<p>然佛光隨身出處，必皆有益：佛足下放光，即照益地獄道；</p>

<p><code>照益畜生</code></p>

<p>若光從膝出，照益畜生道；</p>

<p><code>照益鬼神</code></p>

<p>若光從陰藏出，照益鬼神道；</p>

<p><code>照益修羅</code></p>

<p>若光從臍出，照益修羅道；</p>

<p><code>照益人道</code></p>

<p>光從心出，照益於人道；</p>

<p><code>照益二乘</code></p>

<p>若光從口出，照益二乘之人；</p>

<p><code>照益大乘</code></p>

<p>若光從眉間出，照益大乘人。</p>

<p><code>授王小果</code></p>

<p>今明此光從口出，直照王頂者，即授其小果。</p>

<p><code>授菩薩記</code></p>

<p>若光從眉間出，即從佛頂入者，即授菩薩記也。如斯義者，廣多無量，不可具述。</p>

<p>言「爾時大王雖在幽閉」以下，正明父王蒙光照頂，心眼得開，障隔雖多，自然相見。斯乃因光見佛，非意所期，致敬歸依，即超證第三之果。</p>

<h6 id="2. 答別求行">2. 答別求行</h6>

<p><code>阿彌陀佛</code> <code>去此不遠</code></p>

<p><strong>爾時，世尊告韋提希：汝今知否？阿彌陀佛去此不遠。汝當繫念，諦觀彼國，淨業成者。我今為汝廣說眾譬，</strong></p>

<p>二、從「爾時世尊」下至「廣說眾譬」以來，正明「答前夫人別選所求之行」。</p>

<p><code>迄此經文</code> <code>來由</code> <code>世尊默然</code> <code>阿難傳語</code> <code>耆闍會</code></p>

<p>此明如來從上耆闍沒，王宮出，訖至此文，世尊默然而坐，總未言說；但中間夫人懺悔、請問，放光、現國等，乃是阿難從佛王宮見此因緣，事了還山，傳向耆闍大眾說如上事，始有此文，亦非是無時佛語也，應知。</p>

<p>言「爾時世尊告韋提」以下，正明告命許說也。</p>

<p><code>三不遠</code></p>

<p>言「阿彌陀佛不遠」者，正明標境以住心。即有其三：</p>

<p><code>分齊不遠</code></p>

<p>(一) 明分齊不遠，從此超過十萬億剎，即是彌陀之國；</p>

<p><code>往生不遠</code></p>

<p>(二) 明道里雖遙，去時一念即到；</p>

<p><code>觀見不遠</code></p>

<p>(一)明韋提等，及未來有緣眾生，注心觀念，定境相應，行人自然常見。有斯三義，故云「不遠」也。</p>

<p><code>心行業成</code></p>

<p>言「汝當繫念」以下，正明凡惑障深，心多散動，若不頓捨攀緣，淨境無由得現。此即正教安心住行，若依此法，名為「淨業成」也。</p>

<p><code>自開三福</code></p>

<p>言「我今為汝」以下，此明機緣未具，不可偏說定門，佛更觀機，自開三福之行。</p>

<h6 id="3. 舉機勸益">3. 舉機勸益</h6>

<p><strong>亦令未來世一切凡夫欲修淨業者，得生西方極樂國土。</strong></p>

<p><code>迴心皆到</code></p>

<p>三、從「亦令未來世」下至「極樂國土」以來，正明「舉機勸修得益」。此明夫人所請利益彌深，及未來迴心皆到。</p>

<h6 id="4. 勸修三福">4. 勸修三福</h6>

<p><strong>欲生彼國者，當修三福：</strong></p>

<h7 id="1. 世福">1. 世福</h7>

<p><strong>一者孝養父母，奉事師長，慈心不殺，修十善業；</strong></p>

<h7 id="2. 戒福">2. 戒福</h7>

<p><strong>二者受持三歸，具足眾戒，不犯威儀；</strong></p>

<h7 id="3. 行福">3. 行福</h7>

<p><strong>三者發菩提心，深信因果，讀誦大乘，勸進行者。</strong></p>

<p><code>三福淨業</code></p>

<p><strong>如此三事，名為淨業。</strong></p>

<p>四、從「欲生彼國者」下至「名為淨業」以來，正明「勸修三福之行」。</p>

<p><code>定散二機</code> <code>自開三福之由</code></p>

<p>此明一切眾生，機有二種：一者定，二者散。若依定行，即攝生不盡；是以如來方便，顯開三福，以應散動根機。</p>

<p>言「欲生彼國」者，標指所歸也。</p>

<p>言「當修三福」者，總標行門也。</p>

<h7 id="1. 世福">1. 世福-1</h7>

<p>云何名三？「一者孝養父母」。即有其四：</p>

<p><code>孝養父母</code> <code>菩薩處胎經</code> <code>等</code></p>

<p>一、言「孝養父母」者：此明一切凡夫皆藉緣而生。云何藉緣？或有化生，或有濕生，或有卵生，或有胎生。此四生中，各各復有四生，如經廣說。但是相因而生，即有父母；既有父母，即有大恩。</p>

<p><code>藉緣託生恩</code></p>

<p>若無父者，能生之因即闕；若無母者，所生之緣即乖；若二人俱無，即失託生之地。要須父母緣具，方有受身之處。</p>

<p><code>父母恩重經</code> <code>意</code></p>

<p>既欲受身，以自業識為內因，以父母精血為外緣，因緣和合，故有此身。以斯義故，父母恩重。</p>

<p><code>十月懷胎恩</code> <code>產時憂難恩</code></p>

<p>母懷胎已，經於十月，行住坐臥常生苦惱，復憂產時死難；</p>

<p><code>三年不淨恩</code> <code>將養成人恩</code> <code>不孝如畜</code></p>

<p>若生已，經於三年，恆常眠屎臥尿，床被衣服皆亦不淨；及其長大，愛婦親兒，於父母處反生憎疾，不行恩孝者，即與畜生無異也。</p>

<p><code>福田之極</code></p>

<p>又，父母者，世間福田之極也；佛者，即是出世福田之極也。</p>

<p><code>佛言教孝</code> <code>佛托空缽</code></p>

<p>然佛在世時，遇值時年飢儉，人皆餓死，白骨縱橫；諸比丘等，乞食難得。於時世尊待比丘等去後，獨自入城乞食，從旦至中，門門喚乞，無與食者，佛還空缽而歸。明日復去，又還不得；後日復去，又亦不得。</p>

<p><code>比丘獻食</code></p>

<p>忽有一比丘，道逢見佛，顏色異常，似有飢相，即問佛言：「世尊，今已食竟也？」佛言：「比丘，我經三日以來，乞食不得一匙，我今飢虛，無力能共汝語。」比丘聞佛語已，悲淚不能自勝，即自念言：「佛是無上福田，眾生覆護。</p>

<p><code>三衣極尊</code> <code>佛言不消</code></p>

<p>我此三衣賣卻，買取一缽飯，奉上於佛，今正是時也。」作是念已，即買得一缽飯，急將上佛。佛知而故問言：「比丘，時年飢儉，人皆餓死，汝今何處得此一缽純色飯來？」比丘如前具白世尊。佛又言：「比丘，三衣者，即是三世諸佛之幢相。此衣因緣極尊、極重、極恩。汝今易得此飯與我者，大領汝好心，我不消此飯也。」比丘重白佛言：「佛是三界福田，聖中之極，尚言不消者，除佛以外，誰能消也？」</p>

<p><code>僧供父母</code></p>

<p>佛言：「比丘，汝有父母已否？」答言：「有。」「汝將供養父母去。」比丘言：「佛尚云不消，我父母豈能消也？」</p>

<p><code>恩重得消</code></p>

<p>佛言：「得消。何以故？父母能生汝身，於汝有大重恩，為此得消。」佛又問：「比丘，汝父母有信佛心否？」比丘言：「都無信心。」</p>

<p><code>信佛得消</code></p>

<p>佛言：「今有信心。見汝與飯，大生歡喜，因此即發信心。先教受三歸依，即能消此食也。」時比丘既受佛教，愍仰而去。以此義故，大須孝養父母。</p>

<p><code>佛身行孝</code></p>

<p>又，佛母摩耶生佛，經七日已即死，生忉利天。佛後成道，至四月十五日，即向忉利天，一夏為母說法，為報十月懷胎之恩。佛尚自收恩，孝養父母，何況凡夫而不孝養？故知父母恩深極重也。</p>

<p><code>奉事師長</code> <code>敬上之行</code></p>

<p>「奉事師長」者：此明教示禮節，學識成德，因行無虧，乃至成佛，此猶師之善友力也。此之大恩，最須敬重。然父母及師長者，名為敬上行也。</p>

<p><code>慈心不殺</code></p>

<p>言「慈心不殺」者：此明一切眾生皆以命為本，若見惡緣，怖走藏避者，但為護命也。《經》(北本《涅槃經》卷十南本《涅槃經》卷十)云：「一切諸眾生，無不愛壽命，勿殺勿行杖，恕己可為喻。」即為證也。</p>

<p><code>修十善業</code> <code>慈下之行</code></p>

<p>言「修十善業」者：此明十惡之中，殺業最惡，故列之在初。十善之中，長命最善，故以之相對也。以下九惡九善者，至下九品中，次應廣述。此明世善，又名慈下行也。</p>

<h7 id="2. 戒福">2. 戒福-1</h7>

<p><code>受持三歸</code></p>

<p>二、言「受持三歸」者：此明世善輕微，感報不具；戒德巍巍，能感菩提之果。但眾生歸信，從淺至深，先受三歸，後教眾戒。</p>

<p><code>具足眾戒</code></p>

<p>言「具足眾戒」者：然戒有多種，或三歸戒，或五戒、八戒、十善戒、二百五十戒、五百戒、沙彌戒，或菩薩三聚戒、十無盡戒等，故名「具足眾戒」也。又，一一戒品中，亦有少分戒、多分戒、全分戒也。</p>

<p><code>不犯威儀</code></p>

<p>言「不犯威儀」者：此明身口意業，行住坐臥，能與一切戒，作方便威儀也。若輕重粗細，皆能護持，犯即悔過，故云「不犯威儀」。此名戒善也。</p>

<h7 id="3. 行福">3. 行福-1</h7>

<p><code>發菩提心</code></p>

<p>三、言「發菩提心」者：此明眾生欣心趣大，不可淺發小因；自非廣發弘心，何能得與菩提相會？</p>

<p><code>度眾生心</code></p>

<p>唯願我身，身同虛空，心齊法界，盡眾生性。</p>

<p>我以身業，恭敬供養禮拜，迎送來去，運度令盡。</p>

<p>又，我以口業，讚歎說法，皆受我化，言下得道者令盡。</p>

<p>又，我以意業，入定觀察，分身法界，應機而度，無一不盡。</p>

<p>我發此願，運運增長，猶如虛空，無處不遍，行流無盡，徹窮後際，身無疲倦，心無厭足。</p>

<p><code>求佛果心</code></p>

<p>又，言「菩提」者，即是佛果之名。</p>

<p>又，言「心」者，即是眾生能求之心。故云「發菩提心」也。</p>

<p><code>深信因果</code> <code>印壞文成喻</code></p>

<p>四、言「深信因果」者，即有其二：一明世間苦樂因果，若作苦因，即感苦果；若作樂因，即感樂果。如似以印印泥，印壞文成，不得疑也。</p>

<p><code>讀誦大乘</code></p>

<p>言「讀誦大乘」者，此明經教，喻之如鏡，數讀數尋，開發智慧。若智慧眼開，即能厭苦、欣樂涅槃等也。</p>

<p><code>勸進行者</code></p>

<p>言「勸進行者」，此明苦法如毒，惡法如刀，流轉三有，損害眾生。今既善如明鏡，法如甘露，鏡即照正道以歸真，甘露即注法雨而無竭。欲使含靈受潤，等會法流，為此因緣，故須相勸。</p>

<p>言「如此三事」以下，總結成上行也。</p>

<h6 id="5. 引聖勵凡">5. 引聖勵凡</h6>

<p><strong>佛告韋提希：汝今知否？此三種業，乃是過去、未來、現在三世諸佛淨業正因。</strong></p>

<p>五、從「佛告韋提」下至「正因」以來，明其「引聖勵凡」。但能決定注心，必往無疑。</p>

<p>上來雖有五句不同，廣明散善顯行緣竟。</p>

<h5 id="7. 定善示觀緣">7. 定善示觀緣</h5>

<p>七、就「定善示觀緣」中，即有其七：</p>

<h6 id="1. 敕聽許說">1. 敕聽許說</h6>

<p><strong>佛告阿難及韋提希：諦聽，諦聽！善思念之。如來今者，為未來世一切眾生，為煩惱賊之所害者，說清淨業。</strong></p>

<p>一、從「佛告阿難」下至「清淨業」以來，正明「敕聽許說」。</p>

<p><code>總命二人之由</code></p>

<p>此明韋提前請願生極樂，又請得生之行，如來已許；今就此文，正欲開顯正受之方便。此乃因緣極要，利益處深，曠劫稀聞，如今始說。為斯義故，致使如來總命二人。</p>

<p><code>開淨土門</code></p>

<p>言「告阿難」者，我今欲開說淨土之門，汝好傳持，莫令遺失。</p>

<p>言「告韋提」者，汝是請法之人，我今欲說，汝好審聽，思量諦受，莫令錯失。</p>

<p><code>偏為常沒</code></p>

<p>言「為未來世一切眾生」者，但如來臨化，偏為常沒眾生；今既等布慈雲，望欲普沾來潤。</p>

<p><code>賊害機相</code></p>

<p>言「為煩惱賊害」者，此明凡夫障重，妄愛迷深，不謂三惡火坑闇在人之足下；隨緣起行，擬作進道資糧，何其六賊知聞，競來侵奪。今既失此法財，何得無憂苦也？</p>

<p><code>懺悔清淨</code></p>

<p>言「說清淨業」者，此明如來以見眾生罪故，為說懺悔之方，欲令相續斷除，畢竟永令清淨。</p>

<p><code>念佛清淨</code> <code>從觀入念</code></p>

<p>又，言「清淨」者，依下觀門，專心念佛，注想西方，念念罪除，故清淨也。</p>

<h6 id="2. 問當聖意">2. 問當聖意</h6>

<p><strong>善哉韋提希！快問此事。</strong></p>

<p>二、從「善哉」以下，正明「夫人問當聖意」。</p>

<h6 id="3. 付囑流通">3. 付囑流通</h6>

<p><strong>阿難，汝當受持，廣為多眾宣說佛語。</strong></p>

<p>三、從「阿難汝當受持」下至「宣說佛語」以來，正明「勸持勸說，此法深要，好須流布」。</p>

<p>此明如來前則總告，令安心聽受；此文則別敕阿難，受持勿忘，廣多人處，為說流行。</p>

<p><code>佛語生信</code></p>

<p>言「佛語」者，此明如來曠劫已除口過，隨有言說，一切聞者自然生信。</p>

<h6 id="4. 勸修得益">4. 勸修得益</h6>

<p><strong>如來今者，教韋提希及未來世一切眾生，觀於西方極樂世界。以佛力故，當得見彼清淨國土，如執明鏡自見面像。見彼國土極妙樂事，心歡喜故，應時即得無生法忍。</strong></p>

<p>四、從「如來今者」下至「得無生忍」以來，正明「勸修得益之相」。</p>

<p>此明如來欲為夫人及未來等，顯觀方便，注想西方，捨厭娑婆，貪欣極樂。</p>

<p><code>佛力故見</code> <code>凡見佛境之由</code></p>

<p>言「以佛力故」以下，此明眾生業障，觸目生盲，指掌謂遠他方，隔竹簀即踰之千里。豈況凡夫分外，諸佛境內窺心？自非聖力冥加，彼國何由得睹！</p>

<p>言「如執明鏡自見面像」以下，此明夫人及眾生等，入觀住心，凝神不捨，心境相應，悉皆顯現；當境現時，如似鏡中見物無異也。</p>

<p><code>三忍信喜悟</code></p>

<p>言「心歡喜故得忍」者，此明阿彌陀佛國清淨光明，忽現眼前，何勝踴躍！因茲喜故，即得無生之忍，亦名喜忍，亦名悟忍，亦名信忍。</p>

<p><code>玄談未得</code> <code>十信中忍(凡夫位)</code></p>

<p>此乃玄談，未標得處，欲令夫人等，悕心此益，勇猛專精，心想見時，方應悟忍。此多是十信中忍，非解行以上忍也。</p>

<h6 id="5. 佛力觀成">5. 佛力觀成</h6>

<p><strong>佛告韋提希：汝是凡夫，心想羸劣，未得天眼，不能遠觀。</strong></p>

<p><code>異方便</code></p>

<p><strong>諸佛如來有異方便，令汝得見。</strong></p>

<p><code>韋提見國之由</code></p>

<p>五、從「佛告韋提」下至「令汝得見」以來，正明「夫人是凡非聖，由非聖故，仰惟聖力冥加，彼國雖遙得睹」。</p>

<p><code>標定凡夫之由</code></p>

<p>此明如來恐眾生置惑，謂言夫人是聖非凡，由起疑故，即自生怯弱：「然韋提現是菩薩，假示凡身；我等罪人，無由比及。」為斷此疑，故言「汝是凡夫」也。</p>

<p>言「心想羸劣」者，由是凡故，曾無大志也。</p>

<p>言「未得天眼」者，此明夫人肉眼所見遠近不足為言，況淨土彌遙，云何可見？</p>

<p><code>功悉歸佛</code></p>

<p>言「諸佛如來有異方便」以下，此明若依心所見國土莊嚴者，非汝凡能，普悉歸功於佛也。</p>

<h6 id="6. 牒恩生問">6. 牒恩生問</h6>

<p><strong>時韋提希白佛言：世尊，如我今者，以佛力故，見彼國土；</strong></p>

<p>六、從「時韋提白佛」下至「見彼國土」以來，明其「夫人重牒前恩，欲生起後問」之意。</p>

<p><code>光臺佛恩</code></p>

<p>此明夫人領解佛意：「如上光臺所見，謂是己能向見；世尊開示，始知是佛方便之恩。若爾者，佛今在世，眾生蒙念，可使得見西方；佛若涅槃，不蒙加備者，云何得見也？」</p>

<h6 id="7. 韋提為物">7. 韋提為物</h6>

<p><strong>若佛滅後，諸眾生等濁惡不善，五苦所逼，云何當見阿彌陀佛極樂世界？</strong></p>

<p>七、從「若佛滅後」下至「極樂世界」以來，正明「夫人悲心為物，同己往生，永逝娑婆，長遊安樂」。</p>

<p><code>如來息化之由</code></p>

<p>此明如來期心運度，徹窮後際而未休。但以世代時移，群情淺促，故使如來減永生之壽，泯長劫以類人年，攝憍慢以示無常，化剛強同歸於磨滅，故云「若佛滅後」也。</p>

<p><code>滅後眾生</code></p>

<p>言「諸眾生」者，此明如來息化，眾生無處歸依，蠢蠢周慞，縱橫走於六道。</p>

<p><code>五濁</code></p>

<p>言「濁惡不善」者，此明五濁也：一者劫濁，二者眾生濁，三者見濁，四者煩惱濁，五者命濁。</p>

<p><code>劫濁</code></p>

<p>言劫濁者，然劫實非是濁，當劫減時，諸惡加增也。</p>

<p><code>眾生濁</code></p>

<p>言眾生濁者，劫若初成，眾生純善；劫若末時，眾生十惡彌盛也。</p>

<p><code>見濁</code></p>

<p>言見濁者，自身眾惡，總變為善；他上無非，見為不是也。</p>

<p><code>煩惱濁</code></p>

<p>言煩惱濁者，當今劫末眾生，惡性難親，隨對六根，貪瞋競起也。</p>

<p><code>命濁</code></p>

<p>言命濁者，由前見、惱二濁，多行殺害，無慈恩養；既行斷命之苦因，欲受長年之果者，何由可得也？</p>

<p>然濁者，體非是善。今略指五濁義竟。</p>

<p><code>五苦八苦</code> <code>所化機相</code></p>

<p>言「五苦所逼」者，八苦中，取生苦、老苦、病苦、死苦、愛別苦，此名五苦也。更加三苦，即成八苦：一者五陰盛苦，二者求不得苦，三者怨憎會苦，總名八苦也。此五濁、五苦、八苦等，通六道受，未有無者，常逼惱之。若不受此苦者，即非凡數攝也。</p>

<p>言「云何當見」以下，此明夫人舉出苦機，此等罪業極深，又不見佛，不蒙加備，云何見於彼國也？</p>

<p>上來雖有七句不同，廣明定善示觀緣竟。</p>

<p><code>一會三序</code></p>

<p>初明證信序，次明化前序，後明發起序。</p>

<p><code>化前序別立</code></p>

<p>上來雖有三序不同，總明序分竟。</p>

<p>觀經序分義　卷第二</p>

<h1 id="觀經正宗分定善義-卷第三">觀經正宗分定善義 卷第三</h1>

<p>沙門 善導 集記</p>

<h2 id="參、定善義">參、定善義</h2>

<p>從此以下，次辨正宗，即有其十六。還就一一觀中，對文料簡，不勞預顯。</p>

<p><code>定立正宗</code></p>

<p>今定立正宗，與諸師不同，今直以就法定者：從日觀初句，下至下品下生以來，是其正宗。從日觀以上，雖有多義不同，看此文勢，但是由序也，應知。</p>

<h3 id="1. 日想觀">1. 日想觀</h3>

<p><code>定善義</code> <code>一、日觀</code></p>

<p>就初「日觀」中，先舉，次辨，後結。即有其五：</p>

<h6 id="1. 總告總勸">1. 總告總勸</h6>

<p><strong>佛告韋提希：汝及眾生，應當專心，繫念一處，想於西方。</strong></p>

<p>一、從「佛告韋提」下至「想於西方」以來，正明「總告總勸」。</p>

<p><code>機緣未備</code> <code>顯行未周</code> <code>自開三福</code> <code>重勸流通</code></p>

<p>此明韋提前請彌陀佛國，又請正受之行，如來當時即許為說。但以機緣未備，顯行未周，更開三福之因，以作未聞之益。又，如來重告，勸發流通，此法難聞，廣令開悟。</p>

<p>言「佛告韋提，汝及眾生」者，此明告勸，若欲等出塵勞，求生佛國者，宜須勵意也。</p>

<p><code>安心三昧</code> <code>八一</code> <code>一向專稱</code></p>

<p>言「應當專心」以下，此明眾生散動，識劇猿猴，心遍六塵，無由暫息；但以境緣非一，觸目起貪亂想，安心三昧何容可得？自非捨緣託靜，相續注心，直指西方，簡餘九域。是以一身、一心、一迴向、一處、一境界、一相續、一歸依、一正念，是名想成就，得正受，此世後生，隨心解脫也。</p>

<h6 id="2. 牒所觀事">2. 牒所觀事</h6>

<p><strong>云何作想？凡作想者，一切眾生，自非生盲，有目之徒皆見日沒。</strong></p>

<p>二、從「云何作想」下至「皆見日沒」以來，正明「牒所觀事」。</p>

<p><code>安心正念</code></p>

<p>此明諸眾生等，久流生死，不解安心，雖指西方，不知云何作意；故使如來為生反問，遣除疑執，以示正念之方。</p>

<p><code>顯觀方便</code></p>

<p>言「凡作想」者，此明總牒前意，顯後入觀之方便。</p>

<p><code>總舉得生</code></p>

<p>言「一切眾生」者，總舉得生之類。</p>

<p><code>簡機堪否</code></p>

<p>言「自非生盲」以下，此明簡機堪與不堪。</p>

<p>言「生盲」者，從母胎中出，眼即不見物者，名曰生盲。此人不得教作日觀，由不識日輪光相故。除生盲以外，遇緣患者，教作日觀，盡得成就。由未患眼時，識其日輪光明等相，今雖患目，但令善取日輪等相，正念堅持，不限時節，必得成就。</p>

<p><code>先教觀日</code> <code>問答</code></p>

<p>問曰：韋提上請，願見極樂之境，及至如來許說，即先教住心觀日，有何意也？</p>

<p><code>日觀三由</code></p>

<p>答曰：此有三意：</p>

<h7 id="1. 識境住心">1. 識境住心</h7>

<p>一者：欲令眾生識境住心，指方有在。不取冬夏兩時，唯取春秋二際，其日正東出，直西沒，彌陀佛國，當日沒處，直西超過十萬億剎即是。</p>

<h7 id="2. 識障輕重">2. 識障輕重</h7>

<p>二者：欲令眾生識知自業障有輕重。云何得知？由教住心觀日。</p>

<p><code>日觀作法</code></p>

<p>初欲住心時，教令跏趺正坐：右腳著左髀上與外齊，左足安右髀上與外齊，左手安右手上，令身正直。合口齒，勿相近，舌柱上顎，為令咽喉及鼻中氣道宣通故。</p>

<p>又令觀身四大，內外俱空，都無一物：</p>

<p><code>五大皆空</code></p>

<p>身之地大，皮肉筋骨等，心想散向西方，盡西方際，乃至不見一塵之相；</p>

<p>又想身之水大，血汗津淚等，心想散向北方，盡北方際，乃至不見一塵之相；</p>

<p>又想身之風大，散向東方，盡東方際，乃至不見一塵之相；</p>

<p>又想身之火大，散向南方，盡南方際，乃至不見一塵之相；</p>

<p>又想身之空大，即與十方虛空一合，乃至不見一塵不空之相；</p>

<p><code>識大唯有</code></p>

<p>又想身之五大皆空，唯有識大，湛然凝住，猶如圓鏡，內外明照，朗然清淨。</p>

<p>作此想時，亂想得除，心漸凝定。然後徐徐轉心，諦觀於日。其利根者，一坐即見明相現前。當境現時，或如錢大，或如鏡面大，於此明上，即自見業障輕重之相：</p>

<p><code>三障</code> <code>三雲障日喻</code></p>

<p>一者黑障，猶如黑雲障日；</p>

<p>二者黃障，又如黃雲障日；</p>

<p>三者白障，如似白雲障日。</p>

<p>此日猶雲障故，不得朗然顯照；眾生業障亦如是，障蔽淨心之境，不能令心明照。</p>

<p><code>懺悔作法</code> <code>待緣而懺</code></p>

<p>行者若見此相，即須嚴飾道場，安置佛像，清淨洗浴，著淨衣，又燒名香，表白諸佛一切賢聖，向佛形像，現在一生，懺悔無始以來，乃身口意業，所造十惡、五逆、四重、謗法、闡提等罪，極須悲涕雨淚，深生慚愧，內徹心髓，切骨自責。懺悔已，還如前坐法，安心取境。</p>

<p><code>滅障漸頓</code></p>

<p>境若現時，如前三障盡除，所觀淨境，朗然明淨，此名頓滅障也。</p>

<p>或一懺即盡者，名利根人也。或一懺但除黑障，或一懺得除黃白等障，或一懺但除白障，此名漸除，不名頓滅也。</p>

<p><code>憶得即懺</code> <code>不容四待</code></p>

<p>既自識業相如是，唯須勤心懺悔，日夜三時六時等，但憶得即懺者，最是上根上行人也。譬如湯火燒身，一覺即卻，豈容徒待時、待處、待緣、待人，方始除也？</p>

<h7 id="3. 識境光相">3. 識境光相</h7>

<p>三者：欲令眾生識知彌陀依正二報、種種莊嚴光明等相，內外照曜，超過此日百千萬倍。行者等，若不識彼境光相者，即看此日輪光明之相，若行住坐臥，禮念憶想，常作此解，不久之間，即得定心，見彼淨土之事，快樂莊嚴。</p>

<p>為此義故，世尊先教作日想觀也。</p>

<h6 id="3. 正教觀察">3. 正教觀察</h6>

<p><strong>當起想念，正坐西向，諦觀於日欲沒之處，令心堅住，專想不移。見日欲沒，狀如懸鼓。</strong></p>

<p>三、從「當起想念」下至「狀如懸鼓」以來，「正教觀察」。</p>

<p>此明正身威儀，面向西方，守境住心，堅執不移，所期皆應。</p>

<h6 id="4. 辨觀成相">4. 辨觀成相</h6>

<p><strong>既見日已，閉目開目，皆令明了。</strong></p>

<p>四、從「既見日已」下至「明了」以來，「辨觀成相」。</p>

<p>此明標心見日，制想除緣，念念不移，淨相了然而現。</p>

<p><code>三昧定樂</code></p>

<p>又，行者初在定中，見此日時，即得三昧定樂，身心內外，融液不可思議。</p>

<p><code>誡起貪心</code></p>

<p>當見此時，好須攝心令定，不得上心貪取。若起貪心，心水即動；以心動故，淨境即失，或動，或闇，或黑，或青、黃、赤、白等色，不得安定。見此事時，即自念言：「此等境相搖動不安者，由我貪心動念，致使淨境動滅。」即自安心正念，還從本起，動相即除，靜心還現。既知此過，更不得起增上貪心也。</p>

<p><code>辨觀邪正</code></p>

<p>以下諸觀邪正得失，一同此也。觀日見日，心境相應，名為正觀；觀日不見日，乃見餘雜境等，心境不相應，故名邪也。</p>

<p><code>日觀結語</code></p>

<p>斯乃娑婆之闇宅，觸事無以比方；唯有朗日舒輝，寄想遠標於極樂。</p>

<h6 id="5. 總結">5. 總結</h6>

<p><strong>是為日想，名曰初觀。</strong></p>

<p>五、從「是為」以下，「總結」。</p>

<p>上來雖有五句不同，廣明日觀竟。</p>

<h3 id="2. 水想觀">2. 水想觀</h3>

<p><code>二、水觀</code></p>

<p>二、就「水觀」中，亦先舉，次辨，後結。即有其六：</p>

<h6 id="1. 總標地體">1. 總標地體</h6>

<p><strong>次作水想。見水澄清，亦令明了，無分散意。</strong></p>

<p><strong>既見水已，當起冰想。見冰映徹，作琉璃想。此想成已，見琉璃地，內外映徹。</strong></p>

<p>一、從「次作水想」下至「內外映徹」以來，「總標地體」。</p>

<p><code>何故觀水</code> <code>問答</code></p>

<p>問曰：前教觀日，為知業相等，故令觀日；今此觀中，又教觀水，有何所以？</p>

<p><code>水觀所由</code> <code>況地等平</code></p>

<p>答曰：日輪常照，以表極樂之長暉；復恐彼地不平，類此穢國之高下。但以娑婆闇宅，唯日能明；此界丘坑，未無高下之處。欲取能平之者，無過於水，示斯可平之相，況彼琉璃之地也。</p>

<p>又，問曰：此界之水，濕而且軟，未審彼地亦同此水也？</p>

<p><code>況地映徹</code></p>

<p>答曰：此界之平水，以對彼地，等無高下。又轉水成冰者，對彼琉璃之地，內外映徹也。</p>

<p><code>地輪映徹之由</code></p>

<p>此明彌陀曠劫，等行無偏，正習俱亡，能感地輪之映徹。</p>

<p><code>水觀作法</code> <code>問答</code></p>

<p>又，問曰：既教想水以住心、轉水以成冰、轉冰以成琉璃地者，云何作法而令境現？</p>

<p><code>碗水投塵喻</code></p>

<p>答曰：若住身威儀，一同前日觀中法。又欲觀水以取定心者，還須對相似之境而觀，即易可得定。行者等，於靜處，取一碗水，著床前地上，好滿盛之，自身在床上坐。當自眉間，著一白物，如豆許大，低頭臨面水上，一心照看此白處，更莫異緣。又，水初在地，波浪不住，臨面觀之，不見面像；為觀不休，漸漸面現。初時面相不住，乍長乍短，乍寬乍狹，乍見不見。此相現時，更須極細用心，不久之間，水波微細，似動不動，面相漸得明現。雖見面上眼耳鼻口等，亦未須取，亦不須妨，但縱身心，知有勿取也；唯取白處，了了觀之，正念守護，勿令失意異緣。當見此時，心漸得住，水性湛然也。</p>

<p>又，行者等，欲識知自心中水波浪不住者，但觀此水動不動之相，即知自心境現不現、明闇之相也。</p>

<p>又，待水靜時，取一米許，當水上，信手投之水中，其水波即動，遍於碗內，自面臨上觀之，其白者即動。更著豆許投之，水波更大，面上白者，或見不見。乃至棗等，投之於水，其波轉大，面上白者，及自身頭面，總皆隱沒不現，猶水動故也。</p>

<p>言碗者，即喻身器也。</p>

<p>言水者，即喻自心水也。</p>

<p>言波浪者，即喻亂想煩惱也。</p>

<p>言漸漸波浪息者，即是制捨眾緣，住心一境也。</p>

<p>言水靜境現者，即是能緣之心無亂，所緣之境不動，內外恬泊，所求之相顯然。</p>

<p>又，細想及粗想，心水即動；心水既動，靜境即失。又細塵及以粗塵，投之寂靜水中，其水波浪即動。</p>

<p>又，行者等，但看此水動不動相，即識自心住不住也。</p>

<p>又，境現失不失、邪正等，一同前日觀也。</p>

<p><code>往生論</code> <code>彼國分量</code></p>

<p>又，天親《讚》(往生論)云：「觀彼世界相，勝過三界道。究竟如虛空，廣大無邊際。」此即總明彼國地之分量也。</p>

<h6 id="2. 地下莊嚴">2. 地下莊嚴</h6>

<p><strong>下有金剛七寶金幢，擎琉璃地。其幢八方，八楞具足；一一方面，百寶所成；一一寶珠，有千光明；一一光明，八萬四千色，映琉璃地，如億千日，不可具見。</strong></p>

<p>二、從「下有金剛七寶」下至「不可具見」以來，正明「地下莊嚴」，即有其七：</p>

<p><code>幢體無漏</code></p>

<p>(一) 明幢體等是無漏金剛；</p>

<p><code>擎地莊嚴</code></p>

<p>(二) 明擎地相，顯映莊嚴；</p>

<p><code>方楞非圓</code></p>

<p>(三) 明方楞具足，表非圓相；</p>

<p><code>量即非量</code></p>

<p>(四) 明百寶合成，量出塵沙；</p>

<p><code>光周無際</code></p>

<p>(五) 明寶出千光，光周無邊之際；</p>

<p><code>光益隨機</code></p>

<p>(六) 明光多異色，色照他方，隨機變現，無時不益也；</p>

<p><code>新往難悉</code></p>

<p>(七) 明眾光散彩，映絕日輪，新往者睹之，卒難周悉。</p>

<p>讚云：</p>

<p><code>地下莊嚴讚</code></p>

<p>地下莊嚴七寶幢，無量無邊無數億。</p>

<p><code>無生自悟</code></p>

<p>八方八面百寶成，見彼無生自然悟。</p>

<p>無生寶國永為常，一一寶流無數光。</p>

<p>行者傾心常對目，騰神踴躍入西方。</p>

<p>又讚云：</p>

<p><code>證果體用</code></p>

<p>西方寂靜無為樂，畢竟逍遙離有無。</p>

<p>大悲薰心遊法界，分身利物等無殊。</p>

<p>或現神通而說法，或現相好入無餘。</p>

<p>變現莊嚴隨意出，群生見者罪皆除。</p>

<p>又讚云：</p>

<p><code>歸去來偈</code></p>

<p>歸去來， 魔鄉不可停！</p>

<p>曠劫來流轉，六道盡皆經。</p>

<p>到處無餘樂，唯聞愁嘆聲。</p>

<p><code>入涅槃城</code></p>

<p>畢此生平後，入彼涅槃城。</p>

<h6 id="3. 地上莊嚴">3. 地上莊嚴</h6>

<p><strong>琉璃地上，以黃金繩雜廁間錯，以七寶界分齊分明。</strong></p>

<p>三、從「琉璃地上」下至「分齊分明」以來，正明「地上莊嚴，顯標殊勝」。</p>

<p><code>依持圓淨</code></p>

<p>此明依、持、圓、淨：七寶池林等是能依，琉璃寶地是所依；地是能持，池、臺、樹等是所持。</p>

<p><code>感報圓明之由</code> <code>無漏為體</code></p>

<p>此由彌陀因行周備，致使感報圓明；明淨之義，即「無漏為體」也。</p>

<p>讚云：</p>

<p><code>地上莊嚴讚</code></p>

<p>寶地莊嚴無比量，處處光明照十方。</p>

<p>寶閣華臺皆遍滿，雜色玲瓏難可量。</p>

<p>寶雲寶蓋臨空覆，聖眾飛通互往來。</p>

<p>寶幢幡蓋隨風轉，寶樂含輝應念迴。</p>

<p><code>疑生華胎</code></p>

<p>帶惑疑生華未發，合掌籠籠喻處胎。</p>

<p>內受法樂無微苦，障盡須臾華自開。</p>

<p>耳目精明身金色，菩薩徐徐授寶衣。</p>

<p>光觸體得成三忍，即欲見佛下金臺。</p>

<p>法侶迎將入大會，瞻仰尊顏讚善哉。</p>

<p>言「金繩」以下，正明黃金作道，狀似金繩也。或以雜寶為地，琉璃作道；或以琉璃為地，白玉作道；或以紫金白銀為地，百寶作道；或以不可說寶為地，還以不可說寶作道；或以千萬寶為地，二三寶作道。如是轉相間雜，轉共合成，轉相照曜，轉相顯發，光光色色，各各不同，而無雜亂。行者等莫言但有金道，而無餘寶作道也。</p>

<h6 id="4. 空裏莊嚴">4. 空裏莊嚴</h6>

<p><strong>一一寶中，有五百色光。其光如華，又似星月，懸處虛空，成光明臺。樓閣千萬，百寶合成。於臺兩邊，各有百億華幢、無量樂器以為莊嚴。</strong></p>

<p>四、從「一一寶中，有五百色光」下至「樂器以為莊嚴」以來，正明「空裏莊嚴」，即有其六：</p>

<p>(一) 明寶出多光；</p>

<p>(二) 明喻顯其相；</p>

<p>(三) 明光變成臺；</p>

<p>(四) 明光變成於樓閣；</p>

<p>(五) 明光變成於華幢；</p>

<p>(六) 明光變成於寶樂之音。</p>

<p>又明地上雜寶，一一各出五百色光；一一色光，上湧空中，作一光臺；一一臺中，寶樓千萬，各以一、二、三、四，乃至不可說寶以為莊嚴合成也。</p>

<p>言「如華又如星月」者，佛以慈悲，畏人不識，故借喻以顯之。</p>

<p>言「於臺兩邊，各有百億華幢」者，寶地眾多，光明無量，一一光等，化作光臺，遍滿空中。行者等行住坐臥，常作此想。</p>

<h6 id="5. 光音說法">5. 光音說法</h6>

<p><strong>八種清風從光明出，鼓此樂器，演說苦、空、無常、無我之音。</strong></p>

<p>五、從「八種清風」下至「無我之音」以來，正明「光變樂音，轉成說法之相」，即有其三：</p>

<p>(一) 明八風從光而出；</p>

<p>(二) 明風光即出，即鼓樂發音；</p>

<p>(三) 明顯說四倒、四真，恆沙等法。</p>

<p><code>往生論</code> <code>水觀結語</code> <code>念佛速滿</code></p>

<p>《讚》(往生論意)云：「安樂國清淨，常轉無垢輪；一念及一時，利益諸群生。讚佛諸功德，無有分別心；能令速滿足，功德大寶海。」</p>

<h6 id="6. 總結">6. 總結</h6>

<p><strong>是為水想，名第二觀。</strong></p>

<p>六、從「是為」下，「總結」。</p>

<p>上來雖有六句不同，廣明水觀竟。</p>

<h3 id="3. 地想觀">3. 地想觀</h3>

<p><code>三、地想觀</code></p>

<p>三、就「地想觀」中，亦先舉，次辨，後結。即有其六：</p>

<h6 id="1. 結前生後">1. 結前生後</h6>

<p><strong>此想成時，</strong></p>

<p>一、從「此想成時」，正明「結前生後」。</p>

<h6 id="2. 辨觀成相">2. 辨觀成相</h6>

<p><code>想心粗見</code> <code>三昧真見</code></p>

<p><strong>一一觀之，極令了了。閉目開目，不令散失，唯除睡時，恆憶此事。如此想者，名為粗見極樂國地。若得三昧，見彼國地，了了分明，不可具說。</strong></p>

<p>二、從「一一觀之」下至「不可具說」以來，正明「辨觀成相」，即有其六：</p>

<p>(一) 明心標一境，不得總雜觀之；</p>

<p>(二) 明既專一境，境即現前，既得現前，必令明了；</p>

<p>(三) 明境既現心，閉目開目，守令莫失；</p>

<p>(四) 明身四威儀，晝夜常念，唯除睡時，憶持不捨；</p>

<p><code>想心思惟</code></p>

<p>(五) 明凝心不絕，即見淨土之相，此名想心中見，猶有覺想故；</p>

<p><code>三昧正受</code></p>

<p>(六) 明想心漸微，覺念頓除，正受相應，證於三昧，真見彼境微妙之事，何由具說？</p>

<p>斯乃地廣無邊，寶幢非一，眾珍曜彩，轉變彌多，是以勸物傾心，恆如對目。</p>

<h6 id="3. 總結">3. 總結</h6>

<p><strong>是為地想，名第三觀。</strong></p>

<p>三、從「是為」下，「總結」。</p>

<h6 id="4. 勸發流通">4. 勸發流通</h6>

<p><strong>佛告阿難：汝持佛語，為未來世一切大眾欲脫苦者，說是觀地法。</strong></p>

<p>四、從「佛告阿難」下至「說是觀地法」以來，正明「勸發流通，隨緣廣說」，即有其四：</p>

<p>(一) 明告命；</p>

<p>(二) 明勸持佛語，廣為未來大眾說前觀地之益；</p>

<p>(三)明簡機堪受堪信。欲得捨此娑婆生死之身，八苦、五苦、三惡道苦等，聞即信行者，不惜身命，急為說之。</p>

<p><code>真報佛恩</code> <code>諸佛出世</code> <code>本懷</code></p>

<p>若得一人捨苦出生死者，是名真報佛恩。何以故？諸佛出世，種種方便勸化眾生者，不欲直令制惡修福，受人天樂也。人天之樂，猶如電光，須臾即捨，還入三惡，長時受苦。為此因緣，但勸即令求生淨土，向無上菩提。</p>

<p><code>稱佛本願</code> <code>宿惡無信</code> <code>不得解脫</code> <code>宿善能信</code> <code>念佛必生</code></p>

<p>是故今時有緣相勸，誓生淨土者，即稱諸佛本願意也。若不樂信行者，如《清淨覺經》(卷四意)云：「若有人聞說淨土法門，聞如不聞，見如不見，當知此等，始從三惡道來，罪障未盡，為此無信向耳。佛言：我說此人未可得解脫也。」此《經》(《平等覺經》卷四、《大阿彌陀經》卷下、《大經》卷下意)又云：「若人聞說淨土法門，聞即悲喜交流，身毛為豎者，當知此人，過去已曾修習此法；今得重聞，即生歡喜，正念修行，必得生也。」</p>

<p>(四) 明正教觀寶地以住心也。</p>

<h6 id="5. 顯觀利益">5. 顯觀利益</h6>

<p><strong>若觀是地者，除八十億劫生死之罪；捨身他世，必生淨國，心得無疑。</strong></p>

<p>五、從「若觀是地者」下至「心得無疑」以來，正明「顯觀利益」，即有其四：</p>

<p>(一) 明指法唯觀寶地，不論餘境。</p>

<p><code>觀地除障之由</code></p>

<p>(二) 明因觀無漏之寶地，能除有漏多劫罪也。</p>

<p><code>捨身必生</code></p>

<p>(三) 明捨身以後，必生淨土。</p>

<p><code>邊界</code> <code>宮胎</code> <code>開華三昧</code> <code>宮華</code></p>

<p>(四)明修因正念，不得雜疑。雖得往生，含華未出，或生邊界，或墮宮胎；或因大悲菩薩入開華三昧，疑障乃除，宮華開發，身相顯然，法侶攜將遊於佛會。</p>

<p><code>地觀結語</code> <code>願行已圓</code></p>

<p>斯乃注心見於寶地，即滅宿障罪愆，願行之業已圓，命盡無疑不往。</p>

<p>今既觀斯勝益，更勸辨知邪正。</p>

<h6 id="6. 辨觀邪正">6. 辨觀邪正</h6>

<p><strong>作是觀者，名為正觀；若他觀者，名為邪觀。</strong></p>

<p>六、從「作是觀」以下，正明「辨觀邪正」。邪正義者，前日觀中已說。</p>

<p>上來雖有六句不同，廣明地觀竟。</p>

<h3 id="4. 寶樹觀">4. 寶樹觀</h3>

<p><code>四、寶樹觀</code></p>

<p>四、就「寶樹觀」中，亦先舉，次辨，後結。即有其十：</p>

<h6 id="1. 結前生後">1. 結前生後</h6>

<p><strong>佛告阿難及韋提希：地想成已，次觀寶樹。</strong></p>

<p>一、從「佛告阿難」下至「次觀寶樹」以來，正明「告命」，「總舉觀名，結前生後」。</p>

<h6 id="2. 觀相儀則">2. 觀相儀則</h6>

<p><strong>觀寶樹者，一一觀之，作七重行樹想。</strong></p>

<p>二、言「觀寶樹」者，重牒觀名也。</p>

<p>言「一一觀之」以下，「生後觀相，正教儀則」。</p>

<p>此明彌陀淨國廣闊無邊，寶樹寶林豈以七行為量也！</p>

<p><code>七重樹釋</code> <code>大經上卷意</code></p>

<p>今言「七重」者，或有一樹，黃金為根，紫金為莖，白銀為枝，瑪瑙為條，珊瑚為葉，白玉為華，真珠為果。如是七重，互為根莖，乃至華果等，七七四十九重也。</p>

<p><code>彌陀經義</code></p>

<p>或有一寶為一樹者，或二三四，乃至百千萬億不可說寶為一樹者。此義《彌陀經義》中已廣論竟。故名「七重」也。</p>

<p>言「行」者，彼國林樹雖多，行行整直，而無雜亂。</p>

<p><code>想釋</code></p>

<p>言「想」者，未閑真觀，自在隨心，要藉假想以住心，方能證益也。</p>

<h6 id="3. 樹之體量">3. 樹之體量</h6>

<p><strong>一一樹高，八千由旬。</strong></p>

<p><code>佛心出樹</code> <code>樹體無漏之由</code></p>

<p>三、從「一一」下至「由旬」以來，正明「樹之體量」。</p>

<p><code>往生論</code></p>

<p>此明諸寶林樹，皆從彌陀無漏心中流出；由佛心是無漏故，其樹亦是無漏也。《讚》(往生論)云：「正道大慈悲，出世善根生。淨光明滿足，如鏡日月輪。」</p>

<p><code>樹無漸長之由</code></p>

<p>言「量」者，一一樹高三十二萬里，亦無老死者，亦無小生者，亦無初生漸長者，起即同時頓起，量數等齊。何意然者？</p>

<p><code>無生之界</code></p>

<p>彼界位是無漏無生之界，豈有生死漸長之義也？</p>

<h6 id="4. 雜樹嚴飾">4. 雜樹嚴飾</h6>

<p><strong>其諸寶樹，七寶華葉，無不具足；一一華葉，作異寶色：琉璃色中出金色光，玻璃色中出紅色光，瑪瑙色中出硨磲光，硨磲色中出綠真珠光，珊瑚琥珀，一切眾寶以為映飾。</strong></p>

<p>四、從「其諸寶樹」下至「以為映飾」以來，正明「雜樹、雜嚴、雜飾異相」，即有其四：</p>

<p>(一) 明林樹華葉，間雜不同；</p>

<p>(二) 明一一根、莖、枝、條、果等，皆具眾寶；</p>

<p>(三) 明一一華葉，轉互不同，琉璃色中，出金色光，如是轉相間雜；</p>

<p>(四) 明更將一切雜寶而嚴飾之。</p>

<p><code>往生論</code></p>

<p>又，《讚》(往生論) 云：「備諸珍寶性，具足妙莊嚴。無垢光炎熾，明淨曜世間。」</p>

<p>又讚云：</p>

<p><code>寶樹讚</code></p>

<p>彌陀淨國寶樹多，</p>

<p>四面垂條，天衣掛繞；</p>

<p>寶雲含蓋，化鳥連聲，</p>

<p>旋轉臨空，奏法音而入會。</p>

<p>他方聖眾，聽響以開心；</p>

<p>本國能人，見形而取悟。</p>

<h6 id="5. 樹上空嚴">5. 樹上空嚴</h6>

<p><strong>妙真珠網，彌覆樹上。一一樹上，有七重網；一一網間，有五百億妙華宮殿，如梵王宮，諸天童子自然在中；一一童子，五百億釋迦毗楞伽摩尼寶以為瓔珞，其摩尼光，照百由旬，猶如和合百億日月，不可具名，眾寶間錯，色中上者。</strong></p>

<p>五、從「妙真珠網」下至「色中上者」以來，正明「樹上空裏莊嚴相」，即有其七：</p>

<p>(一) 明珠網臨空覆樹；</p>

<p>(二) 明網有多重；</p>

<p>(三) 明宮殿多少；</p>

<p>(四) 明一一宮內多諸童子；</p>

<p>(五) 明童子身服珠瓔珞；</p>

<p>(六) 明瓔珞光照遠近；</p>

<p>(七) 明光超上色。</p>

<h6 id="6. 無雜自然">6. 無雜自然</h6>

<p><strong>此諸寶樹，行行相當，葉葉相次。於眾葉間，生諸妙華，華上自然有七寶果。</strong></p>

<p>六、從「此諸寶林」下至「有七寶果」以來，明其「林樹雖多，而無雜亂；華實開時，不從內出」。</p>

<p><code>華果自然之由</code></p>

<p>斯乃法藏因深，致使自然而有。</p>

<h6 id="7. 華葉色相">7. 華葉色相</h6>

<p><strong>一一樹葉，縱廣正等二十五由旬；其葉千色，有百種畫，如天瓔珞。有眾妙華，作閻浮檀金色，如旋火輪，宛轉葉間。</strong></p>

<p>七、從「一一樹葉」下至「宛轉葉間」以來，正明「華葉色相不同」，即有其五：</p>

<p>(一) 明葉量大小，等無差別；</p>

<p>(二) 明葉出光色多少；</p>

<p>(三) 明恐疑不識，借喻以顯，如天瓔珞；</p>

<p>(四) 明葉有妙華，色比天金，相喻火輪；</p>

<p>(五) 明迭相顯照，宛轉葉間。</p>

<h6 id="8. 果有德用">8. 果有德用</h6>

<p><strong>湧生諸果，如帝釋瓶，有大光明，化成幢幡，無量寶蓋；是寶蓋中，映現三千大千世界一切佛事，十方佛國亦於中現。</strong></p>

<p>八、從「湧生諸果」下至「亦於中現」以來，正明「果有不思議德用之相」，即有其五：</p>

<p>(一) 明寶果生時，自然湧出；</p>

<p>(二) 明借喻以標果相；</p>

<p>(三) 明果有神光，化成幡蓋；</p>

<p>(四) 明寶蓋圓明，內現三千之界，依正二嚴，種種相現；</p>

<p><code>蓋現十方國</code></p>

<p>(五)明十方淨土普現蓋中，彼國人天無不睹見。又，此樹量彌高，縱廣彌闊，華果眾多，神變非一。一一樹既然，遍滿彼國所有諸樹之果眾多，盡皆如此，應知。一切行者，行住坐臥常作此想。</p>

<h6 id="9. 辨觀成相">9. 辨觀成相</h6>

<p><strong>見此樹已，亦當次第一一觀之，觀見樹、莖、枝、葉、華、果，皆令分明。</strong></p>

<p>九、從「見此樹已」下至「分明」以來，「辨觀成相」，即有其三：</p>

<p>(一) 明結觀成相；</p>

<p>(二) 明次第觀之，不得雜亂；</p>

<p>(三)明一一起心住境，先觀樹根，次想莖枝乃至華果，次想網宮，次想童子瓔珞，次想葉量華果光色，次想幡蓋廣現佛事。既能一一次第觀之者，無不明了也。</p>

<h6 id="10. 總結">10. 總結</h6>

<p><strong>是為樹想，名第四觀。</strong></p>

<p>十、從「是為」下，「總結」。</p>

<p><code>樹觀結語</code></p>

<p>斯乃寶樹連暉，網簾空殿，華分千色，果現他方。</p>

<p>上來雖有十句不同，廣明寶樹觀竟。</p>

<h3 id="5. 寶池觀">5. 寶池觀</h3>

<p><code>五、寶池觀</code></p>

<p>五、就「寶池觀」中，亦先舉，次辨，後結。即有其七：</p>

<h6 id="1. 總舉觀名">1. 總舉觀名</h6>

<p><code>牒前生後</code></p>

<p><strong>次當想水。欲想水者，</strong></p>

<p>一、從「次當想水」以下，「總舉觀名，即是牒前生後」。</p>

<p><code>池觀二由</code></p>

<p>此明寶樹雖精，若無池水，亦未名好。一為不空世界，二為莊嚴依報，為斯義故，有此池渠觀也。</p>

<h6 id="2. 池數出處">2. 池數出處</h6>

<p><strong>極樂國土，有八池水；一一池水，七寶所成，其寶柔軟，從如意珠王生。</strong></p>

<p>二、從「極樂國土」下至「如意珠王生」以來，正明「池數，並辨出處」，即有其五：</p>

<p>(一) 明標指所歸之國。</p>

<p>(二) 明池有八數之名。</p>

<p>(三)明一一池岸，七寶合成，正由寶光映徹，通照八德之水，一同雜寶之色，故名寶水也。</p>

<p>(四) 明是諸眾寶，體性柔軟。</p>

<p><code>如意水</code> <code>八德水釋</code> <code>彌陀經義</code></p>

<p>(五)明八池之水皆從如意寶中出，即名如意水。此水即有八種之德：一者清淨潤澤，即是色入攝；二者不臭，即是香入攝；三者輕；四者冷；五者軟，即是觸入攝；六者美，是味入攝；七者飲時調適；八者飲已無患，是法入攝。此八德之義，已在《彌陀義》中廣說竟。</p>

<p>又讚云：</p>

<p><code>寶池讚</code></p>

<p>極樂莊嚴安養國，八德寶池流遍滿。</p>

<p>四岸含暉間七寶，水色分明映寶光。</p>

<p>體性柔軟無堅觸，菩薩徐行散寶香。</p>

<p>寶香寶雲成寶蓋，寶蓋臨空覆寶幢。</p>

<p>寶幢嚴儀圍寶殿，寶殿寶鈴垂珠網。</p>

<p>寶網寶樂千重轉，隨機讚歎寶宮樓。</p>

<p>一一宮樓有佛會，恆沙聖眾坐思量。</p>

<p>願此有緣常憶念，捨命同生彼法堂。</p>

<h6 id="3. 池溜旋還">3. 池溜旋還</h6>

<p><strong>分為十四支，一一支作七寶妙色。黃金為渠，渠下皆以雜色金剛以為底沙。</strong></p>

<p>三、從「分為十四支」下至「以為底沙」以來，正明「池分異溜，旋還無亂」，即有其三：</p>

<p>(一) 明渠數多少；</p>

<p>(二) 明一一渠岸，作黃金色；</p>

<p>(三) 明渠下底沙，作雜寶色。</p>

<p><code>金剛釋</code></p>

<p>言「金剛」者，即是無漏之體也。</p>

<h6 id="4. 水不思議用">4. 水不思議用</h6>

<p><strong>一一水中，有六十億七寶蓮華；一一蓮華，團圓正等十二由旬。其摩尼水，流注華間，尋樹上下；</strong></p>

<p>四、從「一一水中」下至「尋樹上下」以來，正明「水有不思議用」，即有其五：</p>

<p>(一) 明別指渠名，顯彼莊嚴之相；</p>

<p>(二) 明渠內寶華多少；</p>

<p>(三) 明華量大小；</p>

<p>(四) 明摩尼寶水，流注華間；</p>

<p><code>如意水</code></p>

<p>(五) 明寶水從渠而出，尋諸寶樹，上下無礙，故名如意水也。</p>

<h6 id="5. 水不思議德">5. 水不思議德</h6>

<p><strong>其聲微妙，演說苦、空、無常、無我、諸波羅蜜，復有讚歎諸佛相好者。</strong></p>

<p>五、從「其聲微妙」下至「諸佛相好者」以來，正明「水有不可思議德」，即有其二：</p>

<p><code>水聲說法</code></p>

<p>(一) 明寶水華間流注，微波相觸，即出妙聲，聲中皆說妙法。</p>

<p><code>極樂說苦之由</code></p>

<p>(二)明寶水上岸，尋樹枝、條、華、果、葉等，或上或下，中間相觸，皆出妙聲。聲中皆說妙法：或說眾生苦事，覺動菩薩大悲，勸令引他；或說人天等法；或說二乘等法；或說地前地上等法；或說佛地三身等法。</p>

<h6 id="6. 摩尼神德">6. 摩尼神德</h6>

<p><strong>如意珠王，湧出金色微妙光明，其光化為百寶色鳥，和鳴哀雅，常讚念佛、念法、念僧。</strong></p>

<p>六、從「如意珠王」下至「念佛法僧」以來，正明「摩尼多有神德」，即有其四：</p>

<p>(一) 明珠王內出金光；</p>

<p>(二) 明光化作百寶之鳥；</p>

<p>(三) 明鳥聲哀雅，天樂無以比方；</p>

<p><code>鳥讚念佛</code></p>

<p>(四) 明寶鳥連音，同聲讚歎念佛、法、僧。</p>

<p><code>三寶德能</code></p>

<p>然佛是眾生無上大師，除邪向正；法是眾生無上良藥，能斷煩惱毒病，法身清淨；僧是眾生無上福田，但使傾心四事，不憚疲勞，五乘依果，自然應念，所須而至。</p>

<p><code>池觀結語</code></p>

<p>其寶珠，前生八味之水，後出種種金光，非直破闇除昏，到處能施佛事。</p>

<h6 id="7. 總結">7. 總結</h6>

<p><strong>是為八功德水想，名第五觀。</strong></p>

<p>七、從「是為」下，「總結」。</p>

<p>上來雖有七句不同，廣明寶池觀竟。</p>

<h3 id="6. 寶樓觀">6. 寶樓觀</h3>

<p><code>六、寶樓觀</code></p>

<p>六、就「寶樓觀」中，亦先舉，次辨，後結。即有其十一：</p>

<h6 id="1. 總舉觀名">1. 總舉觀名</h6>

<p><code>牒前生後</code></p>

<p><strong>眾寶國土，</strong></p>

<p>初、言「眾寶國土」者，即是「總舉觀名，牒前生後」。</p>

<p><code>樓觀之由</code></p>

<p>此明淨土雖有寶流灌注，若無寶樓宮閣，亦未為精，為此依報莊嚴，種種圓備也。</p>

<h6 id="2. 寶樓住處">2. 寶樓住處</h6>

<p><strong>一一界上，</strong></p>

<p>二、言「一一界上」者，正明「寶樓住處地界，遍於彼國，樓亦無窮」也。</p>

<h6 id="3. 一界樓數">3. 一界樓數</h6>

<p><strong>有五百億寶樓。</strong></p>

<p>三、言「有五百億」者，「正顯其數」。一界之上既然，遍滿彼國亦皆如是，應知。</p>

<h6 id="4. 閣內莊嚴">4. 閣內莊嚴</h6>

<p><strong>其樓閣中，有無量諸天作天伎樂。</strong></p>

<p>四、從「其樓閣中」下至「作天伎樂」以來，正明「閣內莊嚴」。</p>

<h6 id="5. 樓外莊嚴">5. 樓外莊嚴</h6>

<p><strong>又有樂器，懸處虛空，如天寶幢，不鼓自鳴。</strong></p>

<p><code>不鼓自鳴</code> <code>無思成事</code></p>

<p>五、從「又有樂器」下至「不鼓自鳴」以下，正明「樓外莊嚴」。寶樂飛空，聲流法響，晝夜六時，如天寶幢，無思成自事也。</p>

<h6 id="6. 樂讚念佛">6. 樂讚念佛</h6>

<p><strong>此眾音中，皆說念佛、念法、念比丘僧。</strong></p>

<p><code>無識說法</code></p>

<p>六、從「此眾音中」下至「念比丘僧」以來，正明「樂雖無識，即有說法之能」。</p>

<h6 id="7. 顯觀成相">7. 顯觀成相</h6>

<p><strong>此想成已，名為粗見極樂世界寶樹、寶地、寶池。</strong></p>

<p>七、從「此想成已」下至「寶池」以來，正明「顯觀成相」。</p>

<p><code>莊嚴總現</code></p>

<p>此明專心住境，悕見寶樓，剋念不移，自上莊嚴總現。</p>

<h6 id="8. 總結">8. 總結</h6>

<p><strong>是為總觀想，名第六觀。</strong></p>

<p>八、從「是為」下，「總結」。</p>

<h6 id="9. 牒前生後">9. 牒前生後</h6>

<p><strong>若見此者，</strong></p>

<p>九、從「若見此者」，「牒前觀相，生後利益」。</p>

<h6 id="10. 正顯觀益">10. 正顯觀益</h6>

<p><strong>除無量億劫極重惡業，命終之後，必生彼國。</strong></p>

<p><code>捨身必生</code></p>

<p>十、從「除無量」下至「生彼國」以來，正明「依法觀察，除障多劫，身器清淨，應佛本心，捨身他世，必往無疑」。</p>

<h6 id="11. 辨觀邪正">11. 辨觀邪正</h6>

<p><strong>作是觀者，名為正觀；若他觀者，名為邪觀。</strong></p>

<p>十一、從「作是觀者」下至「邪觀」以來，「辨觀邪正之相」。</p>

<p>上來雖有十一句不同，廣明寶樓觀竟。</p>

<h3 id="7. 華座觀">7. 華座觀</h3>

<p><code>七、華座觀</code></p>

<p>七、就「華座觀」中，亦先舉，次辨，後結。即有其十九：</p>

<h6 id="1. 敕聽許說">1. 敕聽許說</h6>

<p><code>除苦惱法</code></p>

<p><strong>佛告阿難及韋提希：諦聽，諦聽！善思念之。吾當為汝，分別解說除苦惱法。</strong></p>

<p>一、從「佛告阿難」下至「除苦惱法」以來，正明「敕聽許說」，即有其三：</p>

<p>(一) 明告命二人；</p>

<p>(二) 明敕聽，令之諦受，正念修行；</p>

<p>(三) 明佛為說華座觀法，但能住心緣念，罪苦得除。</p>

<h6 id="2. 勸發流通">2. 勸發流通</h6>

<p><strong>汝等憶持，廣為大眾分別解說。</strong></p>

<p>二、從「汝等憶持」下至「解說」以來，正明「勸發流通」。</p>

<p><code>急救常沒</code></p>

<p>此明觀法深要，急救常沒眾生，妄愛迷心，漂流六道。汝持此觀，處處勸修，普得知聞，同昇解脫。</p>

<h6 id="3. 二尊許應">3. 二尊許應</h6>

<p><code>住立空中尊</code></p>

<p><strong>說是語時，無量壽佛住立空中，觀世音、大勢至，是二大士侍立左右，光明熾盛，不可具見，百千閻浮檀金色，不得為比。</strong></p>

<p><code>二尊一致</code></p>

<p>三、從「說是語時」下至「不得為比」以來，正明「娑婆化主為物故，住想西方；安樂慈尊知情故，則影臨東域」。</p>

<p><code>二尊隱顯之由</code></p>

<p>斯乃二尊許應無異，直以隱顯有殊；正由器樸之類萬差，致使互為郢匠。</p>

<p><code>許應同時</code></p>

<p>言「說是語時」者，正明就此意中，即有其七：</p>

<p>(一) 明告勸二人時也。</p>

<p><code>應聲即現</code> <code>證得往生</code></p>

<p>(二) 明彌陀應聲即現，證得往生也。</p>

<p><code>正念願生</code> <code>立即得生</code></p>

<p>(三) 明彌陀在空而立者，但使迴心正念，願生我國，立即得生也。</p>

<p><code>來迎本尊常</code> <code>立不坐問答</code></p>

<p>問曰：佛德尊高，不可輒然輕舉，既能不捨本願，來應大悲者，何故不端坐而赴機也？</p>

<p><code>空立別意</code> <code>苦惱機相</code> <code>來迎佛心</code> <code>立撮即行</code></p>

<p>答曰：此明如來別有密意。但以娑婆苦界，雜惡同居；八苦相燒，動成違返；詐親含笑，六賊常隨；三惡火坑，臨臨欲入。若不舉足以救迷，業繫之牢何由得免？為斯義故，立撮即行，不及端坐以赴機也。</p>

<p><code>侍無餘眾</code></p>

<p>(四) 明觀音、勢至以為侍者，表無餘眾也。</p>

<p><code>三尊圓淨</code></p>

<p>(五) 明三尊身心圓淨，光明踰盛也。</p>

<p><code>佛光遍照</code></p>

<p>(六) 明佛身光明朗照十方，垢障凡夫何能具睹？</p>

<p><code>佛光無漏</code></p>

<p>(七) 明佛身無漏，光亦同然，豈將有漏之天金比方之也？</p>

<h6 id="4. 韋提得忍">4. 韋提得忍</h6>

<p><strong>時韋提希見無量壽佛已，接足作禮，</strong></p>

<p><code>韋提是凡</code> <code>韋提見佛之由</code></p>

<p>四、從「時韋提希見無量壽佛」下至「作禮」以來，正明「韋提實是垢凡女質，不足可言；但以聖力冥加，彼佛現時，得蒙稽首」。</p>

<p><code>見國喜歎</code> <code>見佛悟忍</code></p>

<p>斯乃序臨淨國，喜歎無以自勝；今乃正睹彌陀，更益心開悟忍。</p>

<h6 id="5. 領荷佛恩">5. 領荷佛恩</h6>

<p><strong>白佛言：世尊，我今因佛力故，得見無量壽佛及二菩薩；</strong></p>

<p>五、從「白佛言」下至「及二菩薩」以來，正明「夫人領荷佛恩，為物陳疑，生於後問」。</p>

<p>此明夫人意者：「佛今現在，蒙尊加念，得睹彌陀；佛滅後眾生，云何可見也？」</p>

<h6 id="6. 為物置請">6. 為物置請</h6>

<p><strong>未來眾生，當云何觀無量壽佛及二菩薩？</strong></p>

<p>六、從「未來眾生」下至「及二菩薩」以來，明其「夫人為物置請，使同己見」。</p>

<h6 id="7. 總告許說">7. 總告許說</h6>

<p><strong>佛告韋提希：欲觀彼佛者，當起想念。</strong></p>

<p>七、從「佛告韋提」下至「當起想念」以來，正明「總告許說之言」。</p>

<p><code>但指兼為</code> <code>問答</code></p>

<p>問曰：夫人置請，通己為生；及至如來酬答，但指韋提，不通生也？</p>

<p>答曰：佛身臨化，說法以逗機，不請尚自普弘，何論別指而不等備？但以文略故無，兼為之心必有也。</p>

<h6 id="8. 教觀方便">8. 教觀方便</h6>

<p><strong>於七寶地上，作蓮華想。</strong></p>

<p>八、從「七寶地上」下至「華想」以來，正明「教觀方便」。</p>

<p><code>凡見佛境</code> <code>問答</code></p>

<p>問曰：眾生盲闇，逐想增勞，對目冥若夜遊；遠標淨境，何由可悉？</p>

<p>答曰：若望眾生，惑障動念，徒自疲勞；仰憑聖力遙加，致使所觀皆見。</p>

<p><code>住心作法</code></p>

<p>云何作法住心而令得見也？欲作法者，諸行者等，先於佛像前至心懺悔，發露所造之罪，極生慚愧，悲泣流淚。</p>

<p>悔過既竟，又心口請釋迦佛、十方恆沙等佛。</p>

<p><code>歸命彌陀</code> <code>見以不見</code> <code>皆佛恩力</code></p>

<p>又念彼彌陀本願言：「弟子某甲等，生盲罪重，障隔處深。願佛慈悲，攝受護念，指授開悟；所觀之境，願得成就。今頓捨身命，仰屬彌陀，見以不見，皆是佛恩力。」</p>

<p><code>地觀作法</code></p>

<p>道此語已，更復至心懺悔。竟已，即向靜處，面向西方，正坐跏趺，一同前法。既住心已，徐徐轉心，想彼寶地，雜色分明。初想不得亂想多境，即難得定；唯觀方寸一尺等，或一日、二日、三日，或四、五、六、七日，或一月、一年、二、三年等。無問日夜，行住坐臥，身口意業常與定合。</p>

<p><code>如癡易得</code></p>

<p>唯萬事俱捨，由如失意、聾盲、癡人者，此定必即易得。若不如是，三業隨緣轉，定想逐波飛，縱盡千年壽，法眼未曾開。</p>

<p><code>二種見</code></p>

<p>若心得定時，或先有明相現，或可先見寶地等，種種分明不思議者。有二種見：</p>

<p><code>思惟想見</code></p>

<p>一者想見，猶有知覺故，雖見淨境，未多明了。</p>

<p><code>正受真見</code></p>

<p>二者若內外覺滅，即入正受三昧，所見淨境，即非想見得為比較也。</p>

<h6 id="9. 寶華莊嚴">9. 寶華莊嚴</h6>

<p><strong>令其蓮華，一一葉上，作百寶色，有八萬四千脈，猶如天畫；一一脈有八萬四千光，</strong></p>

<p>九、從「令其蓮華」下至「八萬四千光」以來，正明「寶華有種種莊嚴」，即有其三：</p>

<p>(一) 明一一華葉，備眾寶色；</p>

<p>(二) 明一一葉，有眾多寶脈；</p>

<p>(三) 明一一脈，有眾多光色。</p>

<p>此令行者住心，一一想之，悉令心眼得見。</p>

<p>既見華葉已，次想葉間眾寶。次想寶出多光，光成寶蓋。次想華臺，臺上眾寶及珠網等。次想臺上四柱寶幢。次想幢上寶幔。次想幔上寶珠，光明雜色，遍滿虛空，各現異相。</p>

<p>如是次第，一一住心不捨，不久之間，即得定心；既得定心，彼諸莊嚴，一切顯現，應知。</p>

<h6 id="10. 辨觀成相">10. 辨觀成相</h6>

<p><strong>了了分明，皆令得見。</strong></p>

<p>十、從「了了」下，「辨觀成相」。</p>

<h6 id="11. 華葉莊嚴">11. 華葉莊嚴</h6>

<p><strong>華葉小者，縱廣二百五十由旬。如是蓮華，具有八萬四千葉；一一葉間，各有百億摩尼珠王以為映飾；一一摩尼珠，放千光明，其光如蓋，七寶合成，遍覆地上。</strong></p>

<p>十一、從「華葉小者」下至「遍覆地上」以來，正明「葉葉有種種莊嚴」，即有其六：</p>

<p>(一) 明華葉大小；</p>

<p>(二) 明華葉多少；</p>

<p>(三) 明葉間珠映多少；</p>

<p>(四) 明珠有千光；</p>

<p>(五) 明一一珠光變成寶蓋；</p>

<p>(六) 明寶蓋，上照虛空，下覆寶地。</p>

<h6 id="12. 臺上莊嚴">12. 臺上莊嚴</h6>

<p><strong>釋迦毗楞伽寶以為其臺。此蓮華臺，八萬金剛甄叔迦寶、梵摩尼寶、妙真珠網以為交飾。</strong></p>

<p>十二、從「釋迦毗楞伽」下至「以為交飾」以來，正明「臺上莊嚴之相」。</p>

<h6 id="13. 幢上莊嚴">13. 幢上莊嚴</h6>

<p><strong>於其臺上，自然而有四柱寶幢；一一寶幢，如百千萬億須彌山；幢上寶幔，如夜摩天宮。復有五百億微妙寶珠以為映飾；</strong></p>

<p>十三、從「於其臺上」下至「妙寶珠以為映飾」以來，正明「幢上莊嚴之相」，即有其四：</p>

<p>(一) 明臺上自有四幢；</p>

<p>(二) 明幢之體量大小；</p>

<p>(三) 明幢上自有寶幔，狀似天宮；</p>

<p>(四) 明幢上自有眾多寶珠，輝光映飾。</p>

<h6 id="14. 珠光德用">14. 珠光德用</h6>

<p><strong>一一寶珠，有八萬四千光；一一光，作八萬四千異種金色；一一金色，遍其寶土，處處變化，各作異相：或為金剛臺，或作真珠網，或作雜華雲，於十方面隨意變現，施作佛事。</strong></p>

<p>十四、從「一一寶珠」下至「施作佛事」以來，正明「珠光有不思議德用之相」，即有其五：</p>

<p>(一) 明一一珠有多光；</p>

<p>(二) 明一一光各作異色；</p>

<p>(三) 明一一光色遍於寶土；</p>

<p>(四) 明光所至處，各作異種莊嚴；</p>

<p>(五) 明或作金臺、珠網、華雲、寶樂，遍滿十方。</p>

<h6 id="15. 總結">15. 總結</h6>

<p><strong>是為華座想，名第七觀。</strong></p>

<p>十五、從「是為」下，「總結觀名」。</p>

<h6 id="16. 願力成華">16. 願力成華</h6>

<p><strong>佛告阿難：如此妙華，是本法藏比丘願力所成。</strong></p>

<p><code>華座得成</code> <code>所由</code></p>

<p>十六、從「佛告阿難」下至「比丘願力所成」以來，正明「華座得成所由」。</p>

<h6 id="17. 重顯觀儀">17. 重顯觀儀</h6>

<p><strong>若欲念彼佛者，當先作此華座想。作此想時，不得雜觀，皆應一一觀之，一一葉、一一珠、一一光、一一臺、一一幢，皆令分明，如於鏡中自見面像。</strong></p>

<p>十七、從「若欲念彼佛者」下至「自見面像」以來，正明「重顯觀儀」，如前次第住心，不得雜亂也。</p>

<h6 id="18. 結觀成益">18. 結觀成益</h6>

<p><strong>此想成者，滅除五萬億劫生死之罪，必定當生極樂世界。</strong></p>

<p><code>除罪得生</code></p>

<p>十八、從「此想成者」下至「生極樂世界」以來，正明「結觀成相」，即有二益：一明除罪益；二明得生益。</p>

<h6 id="19. 辨觀邪正">19. 辨觀邪正</h6>

<p><strong>作是觀者，名為正觀；若他觀者，名為邪觀。</strong></p>

<p><code>華座觀結語</code></p>

<p>十九、從「作是觀者」下至「名為邪觀」以來，正明「辨觀邪正相」。斯乃華依寶地，葉間奇珍，臺瑩四幢，光施佛事。</p>

<p>上來雖有十九句不同，廣明華座觀竟。</p>

<h3 id="8. 像觀">8. 像觀</h3>

<p><code>八、像觀</code></p>

<p>八、就「像觀」中，亦先舉，次辨，後結。即有其十三：</p>

<h6 id="1. 結前生後-2">1. 結前生後</h6>

<p><strong>佛告阿難及韋提希：見此事已，次當想佛。所以者何？</strong></p>

<p>一、從「佛告阿難」下至「次當想佛」以來，正明「結前生後」。</p>

<p><code>問想佛由</code></p>

<p>言「所以者何」者，是其問也，所以須想佛者何。</p>

<h6 id="2. 諸佛應現">2. 諸佛應現</h6>

<p><strong>諸佛如來是法界身，入一切眾生心想中。</strong></p>

<p><code>答想佛由</code> <code>應心即現</code></p>

<p>二、從「諸佛如來」下至「心想中」以來，正明「諸佛大慈，應心即現」，有斯勝益故，勸汝想之。</p>

<p><code>總舉諸佛</code> <code>問答</code></p>

<p>問曰：韋提上請，唯指彌陀；未審如來今總舉諸佛，有何意也？</p>

<p><code>三身同證</code> <code>意赴有緣</code></p>

<p>答曰：欲顯諸佛三身同證，悲智果圓，等齊無二；端身一坐，影現無方；意赴有緣，時臨法界。</p>

<p><code>法界身三義</code></p>

<p>言「法界」者，有三義：</p>

<p><code>心遍</code></p>

<p>一者心遍故，解法界；</p>

<p><code>身遍</code></p>

<p>二者身遍故，解法界；</p>

<p><code>無礙遍</code></p>

<p>三者無障礙故，解法界。</p>

<p>正由心到故，身亦隨到，身隨於心故，言「是法界身」也。</p>

<p><code>所化之境</code></p>

<p>言「法界」者，是所化之境，即眾生界也。</p>

<p><code>能化之身</code></p>

<p>言「身」者，是能化之身，即諸佛身也。</p>

<p><code>願見即見</code></p>

<p>言「入眾生心想中」者，乃由眾生起念，願見諸佛，佛即以無礙智知，即能入彼想心中現。但諸行者，若想念中，若夢、定中見佛者，即成斯義也。</p>

<h6 id="3. 結勸利益">3. 結勸利益</h6>

<p><strong>是故汝等心想佛時，是心即是三十二相、八十隨形好。是心作佛，是心是佛。諸佛正遍知海，從心想生。</strong></p>

<p>三、從「是故汝等」下至「從心想生」以來，正明「結勸利益」。</p>

<p><code>心緣即現</code></p>

<p>此明標心想佛，但作佛解，從頂至足，心想不捨，一一觀之，無暫休息。或想頂相，或想眉間白毫，乃至足下千輪之相。作此想時，佛像端嚴，相好具足，了然而現。乃由心緣一一相故，即一一相現；心若不緣，眾相不可見。但自心想作，即應心而現，故言「是心即是三十二相」也。</p>

<p>言「八十隨形好」者，佛相既現，眾好皆隨也。此正明如來教諸想者，具足觀也。</p>

<p><code>是心作佛</code></p>

<p>言「是心作佛」者，依自信心，緣相如作也。</p>

<p><code>是心是佛</code></p>

<p>言「是心是佛」者，心能想佛，依想佛身而現，即是心佛也；離此心外，更無異佛者也。</p>

<p><code>心想即現</code></p>

<p>言「諸佛正遍知」者，此明諸佛得圓滿無障礙智，作意不作意，常能遍知法界之心。但能作想，即從汝心想而現，似如生也。</p>

<p><code>行者錯解</code></p>

<p>或有行者，將此一門之義，作唯識法身之觀，或作自性清淨佛性觀者，其意甚錯，絕無少分相似也。</p>

<p><code>法身無相</code> <code>喻若虛空</code></p>

<p>既言想像，假立三十二相者，真如法界身，豈有相而可緣、有身而可取也？然法身無色，絕於眼對，更無類可方，故取虛空以喻法身之體也。</p>

<p><code>指方立相</code> <code>不明無相之由</code></p>

<p>又，今此觀門等，唯指方立相，住心而取境，總不明無相離念也。如來懸知末代罪濁凡夫，立相住心尚不能得，何況離相而求事者，如似無術通人居空立舍也。</p>

<h6 id="4. 勸觀彼佛">4. 勸觀彼佛</h6>

<p><strong>是故應當一心繫念，諦觀彼佛多陀阿伽度、阿羅訶、三藐三佛陀。</strong></p>

<p>四、從「是故應當」下至「三佛陀」以來，正明「如前所益，專住必成，展轉相教，勸觀彼佛」也。</p>

<h6 id="5. 牒前生後">5. 牒前生後</h6>

<p>想彼佛者，先當想像。</p>

<p>五、從「想彼佛」者，「牒前生後」。</p>

<p>言「先當想像」者，定所觀境。</p>

<h6 id="6. 辨觀成相">6. 辨觀成相</h6>

<p><code>像身觀</code></p>

<p><strong>閉目開目，見一寶像，如閻浮檀金色，坐彼華上。見像坐已，心眼得開，了了分明，見極樂國，七寶莊嚴：寶地寶池，寶樹行列；諸天寶幔，彌覆其上；眾寶羅網，滿虛空中。見如此事，極令明了，如觀掌中。</strong></p>

<p>六、從「閉目開目」下至「如觀掌中」以來，正明「辨觀成相」，即有其四：</p>

<p><code>觀像之法</code></p>

<p>(一) 明身四威儀，眼之開合，見一金像，似現目前，常作此想；</p>

<p>(二) 明既能觀像，像即須有坐處，即想前華座，想像在上而坐；</p>

<p>(三) 明想見像坐已，心眼即開；</p>

<p>(四) 明心眼既開，即見金像及彼極樂諸莊嚴事，地上、虛空了然無礙。</p>

<p>又，觀像住心之法，一如前說。從頂一一想之，面、眉毫相、眼、鼻、口、耳、咽、項、肩、臂、手、指；又，抽心向上想，胸、腹、臍、陰、脛、膝、膞、足、十指、千輪等，一一想之。從上向下名順觀，從下千輪向上名逆觀。如是逆順住心，不久必得成也。又，佛身及華座、寶地等，必須上下通觀。</p>

<p><code>三觀最要</code></p>

<p>然十三觀中，此「寶地、寶華、金像」等觀最要。若欲教人，即教此法，但此一法成者，餘觀即自然了也。</p>

<h6 id="7. 結上生後">7. 結上生後</h6>

<p><strong>見此事已，</strong></p>

<p>七、從「見此」以下，「結成上像身觀，生後二菩薩觀」也。</p>

<h6 id="8. 成三身觀">8. 成三身觀</h6>

<p><strong>復當更作一大蓮華，在佛左邊，如前蓮華，等無有異；復作一大蓮華，在佛右邊。想一觀世音菩薩像，坐左華座，亦作金色，如前無異；想一大勢至菩薩像，坐右華座。</strong></p>

<p>八、從「復當更作一大蓮華」下至「坐右華座」以來，正明「成上三身觀，生後多身觀」。欲觀此二菩薩者，一如觀佛法也。</p>

<h6 id="9. 成多身觀">9. 成多身觀</h6>

<p><strong>此想成時，佛菩薩像皆放光明。其光金色，照諸寶樹；一一樹下，亦有三蓮華；諸蓮華上，各有一佛、二菩薩像，遍滿彼國。</strong></p>

<p>九、從「此想成時」下至「遍滿彼國」以來，正明「結成上多身觀，生後說法相」。</p>

<p>此明諸行者等，行住坐臥，常緣彼國一切寶樹，一切寶樓、華池等。若禮念、若觀想，常作此解也。</p>

<h6 id="10. 莊嚴說法">10. 莊嚴說法</h6>

<p><strong>此想成時，行者當聞水流光明，及諸寶樹、鳧、雁、鴛鴦皆說妙法；出定入定，恆聞妙法。行者所聞，出定之時，憶持不捨。</strong></p>

<p>十、從「此想成時」下至「憶持不捨」以來，正明「因定得見極樂莊嚴，又聞一切莊嚴皆能說於妙法；既見聞此已，恆持莫失，名守定心」也。</p>

<h6 id="11. 辨觀邪正">11. 辨觀邪正</h6>

<p><strong>令與修多羅合。若不合者，名為妄想；若與合者，名為粗想見極樂世界。</strong></p>

<p>十一、從「令與修多羅合」下至「見極樂世界」以來，「辨觀邪正之相」。</p>

<h6 id="12. 總結">12. 總結</h6>

<p><strong>是為像想，名第八觀。</strong></p>

<p>十二、從「是為」下，「總結」。</p>

<h6 id="13. 修觀現益">13. 修觀現益</h6>

<p><code>念佛三昧</code></p>

<p><strong>作是觀者，除無量億劫生死之罪，於現身中得念佛三昧。</strong></p>

<p>十三、從「作是觀者」下至「得念佛三昧」以來，正明「剋念修觀，現蒙利益」。</p>

<p><code>像觀結語</code> <code>像觀之由</code></p>

<p>斯乃群生障重，真佛之觀難階，是以大聖垂哀，且遣注心形像。</p>

<p>上來雖有十三句不同，廣明像觀竟。</p>

<h3 id="9. 真身觀">9. 真身觀</h3>

<p><code>九、真身觀</code></p>

<p>九、就「真身觀」中，亦先舉，次辨，後結。即有其十二：</p>

<h6 id="1. 正明告命">1. 正明告命</h6>

<p><code>結前生後</code></p>

<p><strong>佛告阿難及韋提希：此想成已，次當更觀無量壽佛身相光明。</strong></p>

<p>一、從「佛告阿難」下至「身相光明」以來，正明「告命」，「結成前像觀，生後真身之觀」也。</p>

<h6 id="2. 真佛身相">2. 真佛身相</h6>

<p><strong>阿難當知：無量壽佛，身如百千萬億夜摩天閻浮檀金色，</strong></p>

<p>二、從「阿難當知」下至「金色」以來，正明「顯真佛之身相，踰天金之色」也。</p>

<h6 id="3. 身量大小">3. 身量大小</h6>

<p><strong>佛身高六十萬億那由他恆河沙由旬。</strong></p>

<p>三、從「佛身高六十」下至「由旬」以來，正明「身量大小」。</p>

<h6 id="4. 總觀身相">4. 總觀身相</h6>

<p><strong>眉間白毫，右旋宛轉，如五須彌山；佛眼如四大海水，青白分明；身諸毛孔，演出光明，如須彌山。彼佛圓光，如百億三千大千世界；於圓光中，有百萬億那由他恆河沙化佛；一一化佛，亦有眾多無數化菩薩以為侍者。</strong></p>

<p>四、從「眉間」下至「菩薩為侍者」以來，正明「總觀身相」，即有其六：</p>

<p>(一) 明毫相大小；</p>

<p>(二) 明眼相大小；</p>

<p>(三) 明毛孔光大小；</p>

<p>(四) 明圓光大小；</p>

<p>(五) 明化佛多少；</p>

<p>(六) 明侍者多少。</p>

<h6 id="5. 觀身別相">5. 觀身別相</h6>

<p><code>選擇攝取</code> <code>光明遍照</code> <code>之文</code></p>

<p><strong>無量壽佛，有八萬四千相；一一相中，各有八萬四千隨形好；一一好中，復有八萬四千光明；一一光明，遍照十方世界，念佛眾生攝取不捨。</strong></p>

<p><code>光益有緣</code></p>

<p>五、從「無量壽佛」下至「攝取不捨」以來，正明「觀身別相，光益有緣」，即有其五：</p>

<p>(一) 明相多少；</p>

<p>(二) 明好多少；</p>

<p>(三) 明光多少；</p>

<p>(四) 明光照遠近；</p>

<p><code>光偏攝益</code></p>

<p>(五) 明光所及處，偏蒙攝益。</p>

<p><code>佛光唯攝</code> <code>念佛問答</code></p>

<p><strong>問曰：備修眾行，但能迴向，皆得往生；何以佛光普照，唯攝念佛者，有何意也？</strong></p>

<p><code>光攝三緣</code></p>

<p><strong>答曰：此有三義：</strong></p>

<p><code>親緣</code></p>

<p><strong>一明「親緣」：眾生起行，口常稱佛，佛即聞之；身常禮敬佛，佛即見之；心常念佛，佛即知之。眾生憶念佛者，佛亦憶念眾生，彼此三業不相捨離，故名「親緣」也。</strong></p>

<p><code>近緣</code></p>

<p><strong>二明「近緣」：眾生願見佛，佛即應念現在目前，故名「近緣」也。</strong></p>

<p><code>增上緣</code></p>

<p><strong>三明「增上緣」：眾生稱念，即除多劫罪；命欲終時，佛與聖眾自來迎接；諸邪業繫無能礙者，故名「增上緣」也。</strong></p>

<p><code>念佛絕比</code></p>

<p><strong>自餘眾行，雖名是善；若比念佛者，全非比較也。</strong></p>

<p><strong>是故諸經中，處處廣讚念佛功能。</strong></p>

<p><code>四十八願</code> <code>唯明專念</code></p>

<p><strong>如《無量壽經》四十八願中，唯明專念彌陀名號得生。</strong></p>

<p><strong>又如《彌陀經》中，一日、七日專念彌陀名號得生。</strong></p>

<p><code>十方諸佛</code> <code>唯證專念</code></p>

<p><strong>又十方恆沙諸佛證誠不虛也。</strong></p>

<p><code>觀經定散</code> <code>唯標專念</code></p>

<p><strong>又此《經》定散文中，唯標專念名號得生。</strong></p>

<p>此例非一也。</p>

<p><code>廣顯念佛</code> <code>三昧</code></p>

<p>廣顯念佛三昧竟。</p>

<h6 id="6. 結少顯多">6. 結少顯多</h6>

<p><strong>其光相好，及與化佛，不可具說。</strong></p>

<p>六、從「其光相好」以下，「結少顯多」。輒欲觀者，難為周悉。</p>

<h6 id="7. 令心眼見">7. 令心眼見</h6>

<p><strong>但當憶想，令心眼見。</strong></p>

<p>七、從「但當憶想」以下，正明「莊嚴微妙，出過凡境，雖未證目前，但當憶想，令心眼見」也。</p>

<h6 id="8. 觀益得成">8. 觀益得成</h6>

<p><code>彌陀大慈</code> <code>普救一切</code> <code>眾生之文</code></p>

<p><strong>見此事者，即見十方一切諸佛；以見諸佛故，名念佛三昧。作是觀者，名觀一切佛身；以觀佛身故，亦見佛心。佛心者，大慈悲是，以無緣慈，攝諸眾生。</strong></p>

<p>八、從「見此事者」下至「攝諸眾生」以來，正明「功呈不失，觀益得成」，即有其五：</p>

<p>(一) 明因觀得見十方諸佛；</p>

<p>(二) 明以見諸佛故，結成念佛三昧；</p>

<p><code>一佛一切佛</code></p>

<p>(三) 明但觀一佛，即觀一切佛身也；</p>

<p><code>佛身佛心</code></p>

<p>(四) 明由見佛身故，即見佛心也；</p>

<p><code>佛心慈悲</code> <code>普攝一切</code></p>

<p>(五) 明佛心者，慈悲為體，以此平等大慈，普攝一切也。</p>

<h6 id="9. 捨身得生">9. 捨身得生</h6>

<p><strong>作此觀者，捨身他世，生諸佛前，得無生忍。</strong></p>

<p>九、從「作此觀者」下至「得無生忍」以來，正明「捨身他世得生彼益」也。</p>

<h6 id="10. 結勸觀益">10. 結勸觀益</h6>

<p><strong>是故智者，應當繫心，諦觀無量壽佛。觀無量壽佛者，從一相好入：但觀眉間白毫，極令明了；見眉間白毫相者，八萬四千相好自然當現。見無量壽佛者，即見十方無量諸佛；得見無量諸佛故，諸佛現前授記。</strong></p>

<p>十、從「是故智者」下至「現前授記」以來，重明「結勸修觀利益」，即有其五：</p>

<p>(一) 明簡出能修觀人。</p>

<p>(二) 明專心諦觀無量壽佛。</p>

<p>(三)明相好眾多，不得總雜而觀，唯觀白毫一相；但得見白毫者，一切眾相自然而現也。</p>

<p><code>見彌陀即</code> <code>見十方佛</code></p>

<p>(四) 明既見彌陀，即見十方佛也。</p>

<p>(五) 明既見諸佛，即於定中得蒙授記也。</p>

<h6 id="11. 總結">11. 總結</h6>

<p><strong>是為遍觀一切色身相，名第九觀。</strong></p>

<p>十一、從「是為遍觀」以下，「總結」。</p>

<h6 id="12. 辨觀邪正">12. 辨觀邪正</h6>

<p><strong>作是觀者，名為正觀；若他觀者，名為邪觀。</strong></p>

<p>十二、從「作此觀」以下，正明「辨觀邪正之相」。</p>

<p><code>真身觀結語</code> <code>乘佛本弘</code></p>

<p>斯乃真形量遠，毫若五山，震響隨機，光沾有識；欲使含靈歸命，注想無遺，乘佛本弘，齊臨彼國。</p>

<p>上來雖有十二句不同，廣明真身觀竟。</p>

<h3 id="10. 觀音觀">10. 觀音觀</h3>

<p><code>十、觀音觀</code></p>

<p>十、就「觀音觀」中，亦先舉，次辨，後結。即有其十五：</p>

<h6 id="1. 結前生後-3">1. 結前生後</h6>

<p><strong>佛告阿難及韋提希：見無量壽佛了了分明已，次亦應觀觀世音菩薩。</strong></p>

<p>一、從「佛告阿難」下至「菩薩」以來，正明「結成前真身觀，生後菩薩觀」。</p>

<h6 id="2. 總標身相">2. 總標身相</h6>

<p><strong>此菩薩身長八十萬億那由他由旬，身紫金色，頂有肉髻，項有圓光，面各百千由旬。其圓光中，有五百化佛，如釋迦牟尼；一一化佛，有五百化菩薩、無量諸天以為侍者。舉身光中，五道眾生、一切色相，皆於中現。</strong></p>

<p>二、從「此菩薩身長」下至「皆於中現」以來，正明「總標身相」，即有其六：</p>

<p>(一) 明身量大小；</p>

<p>(二) 明身色與佛不同；</p>

<p>(三) 明肉髻與佛螺髻不同；</p>

<p>(四) 明圓光大小；</p>

<p>(五) 明化佛侍者多少；</p>

<p>(六) 明身光普現五道眾生。</p>

<h6 id="3. 天冠化佛">3. 天冠化佛</h6>

<p><strong>頂上毗楞伽摩尼寶以為天冠；其天冠中，有一立化佛，高二十五由旬。</strong></p>

<p>三、從「頂上毗楞伽」下至「二十五由旬」以來，正明「天冠之內，化佛殊異」。</p>

<h6 id="4. 面身異色">4. 面身異色</h6>

<p><strong>觀世音菩薩，面如閻浮檀金色。</strong></p>

<p>四、從「觀音」以下，正明「面色與身色不同」。</p>

<h6 id="5. 毫光化佛">5. 毫光化佛</h6>

<p><strong>眉間毫相，備七寶色，流出八萬四千種光明；一一光明，有無量無數百千化佛；一一化佛，無數化菩薩以為侍者，變現自在，滿十方世界，譬如紅蓮華色。</strong></p>

<p>五、從「眉間」下至「蓮華色」以來，正明「毫光轉變，遍滿十方，化侍彌多，更比紅蓮之色」，即有其五：</p>

<p>(一) 明毫相作七寶色；</p>

<p>(二) 明毫光多少；</p>

<p>(三) 明光有化佛多少；</p>

<p>(四) 明侍者多少；</p>

<p>(五) 明化侍變現，遍滿十方。</p>

<h6 id="6. 身服光瓔">6. 身服光瓔</h6>

<p><strong>有八十億微妙光明以為瓔珞；其瓔珞中，普現一切諸莊嚴事。</strong></p>

<p>六、從「有八十億光明」下至「莊嚴事」以來，正明「身服光瓔，非眾寶作」。</p>

<h6 id="7. 手有悲用">7. 手有悲用</h6>

<p><strong>手掌作五百億雜蓮華色；手十指端，一一指端有八萬四千畫，猶如印文；一一畫，有八萬四千色；一一色，有八萬四千光，其光柔軟，普照一切：以此寶手，接引眾生。</strong></p>

<p>七、從「手掌作五百億」下至「接引眾生」以來，正明「手有慈悲之用」也，即有其六：</p>

<p>(一) 明手掌作雜蓮之色；</p>

<p>(二) 明一一指端，有八萬印文；</p>

<p>(三) 明一一文，有八萬餘色；</p>

<p>(四) 明一一色，有八萬餘光；</p>

<p><code>光體柔軟</code></p>

<p>(五) 明光體柔軟，等照一切；</p>

<p><code>手接有緣</code></p>

<p>(六) 明以此寶光之手，接引有緣也。</p>

<h6 id="8. 足有德用">8. 足有德用</h6>

<p><strong>舉足時，足下有千輻輪相，自然化成五百億光明臺；下足時，有金剛摩尼華，布散一切，莫不彌滿。</strong></p>

<p>八、從「舉足時」下至「莫不彌滿」以來，正明「足有德用之相」。</p>

<h6 id="9. 餘相同佛">9. 餘相同佛</h6>

<p><strong>其餘身相，眾好具足，與佛無異；</strong></p>

<p>九、從「其餘身相」以下，「指同於佛」。</p>

<h6 id="10. 師徒位別">10. 師徒位別</h6>

<p><strong>唯頂上肉髻，及無見頂相，不及世尊。</strong></p>

<p>十、從「唯頂上」下至「不及世尊」以來，正明「師徒位別，果願未圓，致使二相有虧，表居不足之地」也。</p>

<h6 id="11. 總結">11. 總結</h6>

<p><strong>是為觀觀世音菩薩真實色身相，名第十觀。</strong></p>

<p>十一、從「是為」下，「總結」。</p>

<h6 id="12. 結前生後">12. 結前生後</h6>

<p><strong>佛告阿難：若欲觀觀世音菩薩者，當作是觀。</strong></p>

<p>十二、從「佛告阿難」下至「當作是觀」以來，正明「重結前文，生其後益」。</p>

<h6 id="13. 勸觀利益">13. 勸觀利益</h6>

<p><strong>作是觀者，不遇諸禍，淨除業障，除無數劫生死之罪。如此菩薩，但聞其名獲無量福，何況諦觀。</strong></p>

<p>十三、從「作是觀者」下至「何況諦觀」以來，正明「勸觀利益」。</p>

<h6 id="14. 重顯觀儀">14. 重顯觀儀</h6>

<p><strong>若有欲觀觀世音菩薩者，先觀頂上肉髻，次觀天冠，其餘眾相，亦次第觀之，悉令明了，如觀掌中。</strong></p>

<p>十四、從「若有欲觀觀音」下至「如觀掌中」以來，正明「重顯觀儀，勸物傾心，使沾兩益」。</p>

<h6 id="15. 辨觀邪正">15. 辨觀邪正</h6>

<p><strong>作是觀者，名為正觀；若他觀者，名為邪觀。</strong></p>

<p>十五、從「作是觀」以下，正明「辨觀邪正相」。</p>

<p><code>觀音觀結語</code></p>

<p>斯乃觀音願重，影現十方，寶手停輝，隨機引接。</p>

<p>上來雖有十五句不同，廣明觀音觀竟。</p>

<h3 id="11. 勢至觀">11. 勢至觀</h3>

<p><code>十一、勢至觀</code></p>

<p>十一、就「勢至觀」中，亦先舉，次辨，後結。即有其十三：</p>

<h6 id="1. 總舉觀名-2">1. 總舉觀名</h6>

<p><strong>次觀大勢至菩薩。</strong></p>

<p>一、從「次觀大勢至」以下，「總舉觀名」。</p>

<h6 id="2. 次辨觀相">2. 次辨觀相</h6>

<p><strong>此菩薩身量大小亦如觀世音。</strong></p>

<p>二、從「此菩薩身量大小」以下，「次辨觀相」，即有其五：</p>

<p>(一) 明身量，等類觀音；</p>

<p>(二) 明身色，等類觀音；</p>

<p>(三) 明面相，等類觀音；</p>

<p>(四) 明身光相好，等類觀音；</p>

<p>(五) 明毫相舒光轉變，等類觀音。</p>

<h6 id="3. 正明圓光">3. 正明圓光</h6>

<p>圓光面各百二十五由旬，照二百五十由旬。</p>

<p>三、從「圓光面各百二十五由旬」以下，正明「圓光等，不同觀音之相」，即有其四：</p>

<p>(一) 明圓光大小；</p>

<p>(二) 明光照遠近；</p>

<p>(三) 明化佛多少；</p>

<p>(四) 明化佛侍者多少。</p>

<h6 id="4. 光益有緣">4. 光益有緣</h6>

<p><code>依光立名</code> <code>依德立名</code></p>

<p><strong>舉身光明，照十方國，作紫金色，有緣眾生，皆悉得見。但見此菩薩一毛孔光，即見十方無量諸佛淨妙光明，是故號此菩薩名無邊光。以智慧光普照一切，令離三塗，得無上力，是故號此菩薩名大勢至。</strong></p>

<p>四、從「舉身光明」下至「名大勢至」以來，正明「身光遠備，照益有緣，等及他方，皆作紫金之色」，即有其八：</p>

<p>(一) 明身光總別不同。</p>

<p>(二) 明光照遠近。</p>

<p>(三) 明光所觸處，皆作紫金之色。</p>

<p>(四) 明但與勢至宿業有緣者，即得睹觸此光。</p>

<p>(五)明但見一毛孔光，即能多見諸佛淨妙身光。此即舉少以顯多益，欲使行之者，悕心渴仰，入觀以證之。</p>

<p>(六) 明依光以立名。</p>

<p><code>光明體用</code> <code>無漏為體</code> <code>除苦為用</code></p>

<p>(七)明光之體用。即無漏為體，故名智慧光；又能除息十方三惡之苦，名無上力，即為用也。</p>

<p>(八) 明名大勢至者，此即依德立名也。</p>

<h6 id="5. 天冠莊嚴">5. 天冠莊嚴</h6>

<p><strong>此菩薩天冠，有五百寶華；一一寶華，有五百寶臺；一一臺中，十方諸佛，淨妙國土，廣長之相，皆於中現。</strong></p>

<p>五、從「此菩薩天冠」下至「皆於中現」以來，正明「天冠莊嚴之相，與觀音不同」，即有其四：</p>

<p>(一) 明冠上寶華多少；</p>

<p>(二) 明一一華上，寶臺多少；</p>

<p>(三) 明一一臺中，映現十方諸佛淨土；</p>

<p>(四) 明他方土現，彼此都無增減。</p>

<h6 id="6. 肉髻寶瓶">6. 肉髻寶瓶</h6>

<p><strong>頂上肉髻，如缽頭摩華；於肉髻上，有一寶瓶，盛諸光明，普現佛事。</strong></p>

<p>六、從「頂上肉髻」下至「普現佛事」以來，正明「肉髻寶瓶之相」。</p>

<h6 id="7. 餘同觀音">7. 餘同觀音</h6>

<p><strong>餘諸身相，如觀世音，等無有異。</strong></p>

<p>七、從「餘諸身相」以下，「指同觀音」也。</p>

<h6 id="8. 行異觀音">8. 行異觀音</h6>

<p><code>行時地動</code></p>

<p><strong>此菩薩行時，十方世界，一切震動；當地動處，有五百億寶華；一一寶華，莊嚴高顯，如極樂世界。</strong></p>

<p>八、從「此菩薩行時」下至「如極樂世界」以來，正明「行與觀音不同相」，即有其四：</p>

<p>(一) 明行不同相；</p>

<p>(二) 明震動遠近相；</p>

<p>(三) 明所震動處華現多；</p>

<p>(四) 明所現之華，高而且顯，多諸瑩飾，以類極樂莊嚴也。</p>

<h6 id="9. 坐異觀音">9. 坐異觀音</h6>

<p><code>坐時聖現</code></p>

<p><strong>此菩薩坐時，七寶國土一時動搖。從下方金光佛剎，乃至上方光明王佛剎，於其中間無量塵數分身無量壽佛、分身觀世音、大勢至，皆悉雲集極樂國土，側塞空中，坐蓮華座，演說妙法，度苦眾生。</strong></p>

<p>九、從「此菩薩坐時」下至「度苦眾生」以來，正明「坐不同觀音相」，即有其七：</p>

<p>(一) 明坐相；</p>

<p>(二) 明先動本國相；</p>

<p>(三) 明次動他方遠近相；</p>

<p>(四) 明動搖下上佛剎多少相；</p>

<p>(五) 明彌陀、觀音等，分身雲集相；</p>

<p>(六) 明臨空側塞，皆坐寶華；</p>

<p>(七) 明分身說法，各應所宜。</p>

<p><code>極樂度苦</code> <code>問答</code> <code>彌陀經</code></p>

<p>問曰：《彌陀經》云：「彼國眾生，無有眾苦，但受諸樂，故名極樂。」何故此經分身說法乃云「度苦」者，有何意也？</p>

<p><code>二種苦樂</code></p>

<p>答曰：今言苦樂者有二種：一者三界中苦樂，二者淨土中苦樂。</p>

<p><code>三界苦樂</code></p>

<p>言「三界苦樂」者：苦則三塗八苦等，樂則人天五欲、放逸繫縛等樂；雖言是樂，然是大苦，畢竟無有一念真實樂也。</p>

<p><code>淨土苦樂</code></p>

<p>言「淨土苦樂」者：苦則地前望地上為苦，地上望地前為樂；下智證望上智證為苦，上智證望下智證為樂。此例舉一可知也。</p>

<p><code>極樂度苦</code></p>

<p>今言「度苦眾生」者，但為進下位令昇上位，轉下證令得上證，稱本所求即名為樂，故言「度苦」也。</p>

<p><code>無漏為體</code> <code>大悲為用</code></p>

<p>若不然者，淨土之中，一切聖人，皆以無漏為體，大悲為用，畢竟常住，離於分段之生滅，更就何義名為苦也？</p>

<h6 id="10. 辨觀邪正">10. 辨觀邪正</h6>

<p><strong>作此觀者，名為正觀；若他觀者，名為邪觀。見大勢至菩薩，是為觀大勢至色身相，名第十一觀。</strong></p>

<p>十、從「作此觀者」下至「十一觀」以來，正明「辨觀邪正，總結分齊」。</p>

<h6 id="11. 修觀利益">11. 修觀利益</h6>

<p><strong>觀此菩薩者，除無數劫阿僧祇生死之罪；</strong></p>

<p>十一、從「觀此菩薩者」以下，正明「修觀利益，除罪多劫」。</p>

<h6 id="12. 重生後益">12. 重生後益</h6>

<p><strong>作是觀者，不處胞胎，常遊諸佛淨妙國土。</strong></p>

<p>十二、從「作此觀者」下至「淨妙國土」以來，正明「總結前文，重生後益」。</p>

<h6 id="13. 總辨觀成">13. 總辨觀成</h6>

<p><strong>此觀成已，名為具足觀觀世音、大勢至。</strong></p>

<p>十三、從「此觀成」以下，正明「總牒二身，辨觀成相」。</p>

<p><code>勢至觀結語</code></p>

<p>斯乃勢至威高，坐搖他國，能使分身雲集，演法利生，永絕胞胎，常遊法界。</p>

<p>上來雖有十三句不同，廣解勢至觀竟。</p>

<h3 id="12. 普觀">12. 普觀</h3>

<p><code>十二、普觀</code></p>

<p>十二、就「普觀」中，亦先舉，次辨，後結。即有其六：</p>

<h6 id="1. 牒前生後">1. 牒前生後</h6>

<p><strong>見此事時，</strong></p>

<p>一、從「見此事時」以下，正明「牒前生後」。</p>

<h6 id="2. 作自生想">2. 作自生想</h6>

<p><strong>當起自心，生於西方極樂世界，於蓮華中結跏趺坐；作蓮華合想，作蓮華開想；蓮華開時，有五百色光來照身想，眼目開想，見佛菩薩滿虛空中，水鳥樹林及與諸佛，所出音聲皆演妙法。</strong></p>

<p>二、從「當起自心」下至「皆演妙法」以來，正明「凝心入觀，即常作自往生想」，即有其九：</p>

<p>(一) 明自生想；</p>

<p>(二) 明向西想；</p>

<p>(三) 明坐華想；</p>

<p>(四) 明華合想；</p>

<p>(五) 明華開想；</p>

<p>(六) 明寶光來照身想；</p>

<p>(七) 明既蒙光照，作眼開想；</p>

<p>(八) 明眼目既開，作見佛菩薩想；</p>

<p>(九) 明聞法想。</p>

<h6 id="3. 定散常憶">3. 定散常憶</h6>

<p><strong>與十二部經合。若出定之時，憶持不失。</strong></p>

<p>三、從「與十二部經合」下至「不失」以來，正明「定散無遺，守心常憶」。一則觀心明淨，二則諸惡不生。由內與法樂相應，外則無三邪之障。</p>

<h6 id="4. 觀成之益">4. 觀成之益</h6>

<p><strong>見此事已，名見無量壽佛、極樂世界。</strong></p>

<p>四、從「見此事」以下，明「觀成之益」。</p>

<h6 id="5. 總結">5. 總結</h6>

<p><strong>是為普觀想，名第十二觀。</strong></p>

<p>五、從「是為」下，「總結」。</p>

<h6 id="6. 三身護念">6. 三身護念</h6>

<p><strong>無量壽佛化身無數，與觀世音及大勢至，常來至此行人之所。</strong></p>

<p>六、從「無量壽」下至「常來至此行人之所」以來，正明「重舉能觀之人，即蒙彌陀等三身護念之益」。</p>

<p><code>普觀結語</code></p>

<p>斯乃群生注念，願見西方依正二嚴，了了常如眼見。</p>

<p>上來雖有六句不同，廣解普觀竟。</p>

<h3 id="13. 雜想觀">13. 雜想觀</h3>

<p><code>十三、雜想觀</code></p>

<p>十三、就「雜想觀」中，亦先舉，次辨，後結。即有其十一：</p>

<h6 id="1. 正明告命">1. 正明告命</h6>

<p><code>結勸生後</code></p>

<p><strong>佛告阿難及韋提希：若欲至心生西方者，</strong></p>

<p>一、從「佛告阿難」以下，正明「告命，結勸生後」。</p>

<h6 id="2. 觀像表真">2. 觀像表真</h6>

<p><strong>先當觀於一丈六像，在池水上。</strong></p>

<p><code>易境轉觀之由</code></p>

<p>二、從「先當觀於一丈六」以下，正明「觀像以表真，想水以表地」。此是如來教諸眾生易境轉心入觀，或在池水華上，或在寶宮寶閣內，或在寶林寶樹下，或在寶臺寶殿中，或在虛空、寶雲、華蓋之內：如是等處：一一住心想之，皆作化佛想，為令機境相稱，易得成故也。</p>

<h6 id="3. 境大心小">3. 境大心小</h6>

<p><strong>如先所說，無量壽佛身量無邊，非是凡夫心力所及；</strong></p>

<p><code>雜觀之由</code></p>

<p>三、從「如先所說」下至「非心力所及」以來，正明「境大心小，卒難成就，致使聖意悲傷，勸觀於小」。</p>

<h6 id="4. 佛力觀成">4. 佛力觀成</h6>

<p><strong>然彼如來宿願力故，有憶想者必得成就。</strong></p>

<p>四、從「然彼如來」下至「必得成就」以來，正明「凡心狹小，聖量彌寬，注想無由，恐難成就」。</p>

<p><code>結歸願力</code></p>

<p>斯乃不以小故難成，不由大故不現，「直是彌陀願重，致使想者皆成」。</p>

<h6 id="5. 比較顯勝">5. 比較顯勝</h6>

<p><strong>但想佛像，得無量福，況復觀佛具足身相！</strong></p>

<p>五、從「但想佛像」下至「具足身相」以來，正明「比較顯勝」。想像尚自得福無量，何況觀於真佛者，得益之功更甚。</p>

<h6 id="6. 佛像皆真">6. 佛像皆真</h6>

<p><code>如意變現</code></p>

<p><strong>阿彌陀佛神通如意，於十方國變現自在：或現大身，滿虛空中；或現小身，丈六八尺。</strong></p>

<p><code>能觀所觀</code></p>

<p>六、從「阿彌陀」下至「丈六八尺」以來，正明「能觀所觀佛像，雖身有大小，明皆是真」，即有其三：</p>

<p>(一) 明彌陀身通無礙，隨意遍周。</p>

<p><code>二種如意</code></p>

<p>言「如意」者有二種：</p>

<p><code>如眾生意</code></p>

<p>一者如眾生意，隨彼心念，皆應度之；</p>

<p><code>如彌陀意</code></p>

<p>二者如彌陀之意，五眼圓照，六通自在，觀機可度者，一念之中，無前無後，身心等赴，三輪開悟，各益不同也。</p>

<p>(二) 明或現大身，或現小身；</p>

<p>(三) 明身量雖有大小，皆作真金之色。此即定其邪正也。</p>

<h6 id="7. 光相同真">7. 光相同真</h6>

<p><strong>所現之形，皆真金色；圓光化佛及寶蓮華，如上所說。</strong></p>

<p>七、從「所現之形」以下，正明「身雖大小有殊，光相即與真無異」。</p>

<h6 id="8. 二侍身同">8. 二侍身同</h6>

<p><strong>觀世音菩薩及大勢至，於一切處身同；</strong></p>

<p>八、從「觀世音菩薩」以下，正明「指同前觀，佛大侍者亦大，佛小侍者亦小」。</p>

<h6 id="9. 勸觀二別">9. 勸觀二別</h6>

<p><strong>眾生但觀首相，知是觀世音，知是大勢至。</strong></p>

<p>九、從「眾生但觀首相」以下，正明「勸觀二別」。</p>

<p><code>觀音頂佛</code> <code>勢至頂瓶</code></p>

<p>云何二別？觀音頭首上，有一立化佛；勢至頭首之上，有一寶瓶。</p>

<h6 id="10. 三聖宿願">10. 三聖宿願</h6>

<p><strong>此二菩薩，助阿彌陀佛普化一切。</strong></p>

<p>十、從「此二菩薩」以下，正明「彌陀、觀音、勢至等，宿願緣重，誓同捨惡，等至菩提，影響相隨，遊方化益」。</p>

<h6 id="11. 總結-2">11. 總結</h6>

<p><strong>是為雜想觀，名第十三觀。</strong></p>

<p>十一、從「是為」下，「總結」。</p>

<p>上來雖有十一句不同，廣解雜想觀竟。</p>

<p><code>十三觀總結</code> <code>答請定善</code></p>

<p>上從「日觀」下至「雜想觀」以來，總明世尊答前韋提第四請云「教我思惟、正受」兩句。</p>

<h3 id="總讚">總讚</h3>

<p><code>十三觀總讚</code></p>

<p>總讚云：</p>

<p><code>日水</code></p>

<p>初教日觀除昏闇，想水成冰淨內心。</p>

<p><code>寶地</code></p>

<p>地下金幢相映發，地上莊嚴億萬重。</p>

<p>寶雲寶蓋臨空轉，人天音樂互相尋。</p>

<p><code>寶樹寶池</code></p>

<p>寶樹垂瓔間雜果，池流德水注華中。</p>

<p><code>寶樓</code></p>

<p>寶樓寶閣皆相接，光光相照等無蔭。</p>

<p><code>華座</code></p>

<p>三華獨迥超眾座，四幢承縵網珠羅。</p>

<p><code>金像</code></p>

<p>稟識心迷由未曉，住心觀像靜坐彼。</p>

<p><code>真身</code></p>

<p>一念心開見真佛，身光相好轉彌多。</p>

<p><code>觀音</code></p>

<p>救苦觀音緣法界，無時不變入娑婆。</p>

<p><code>勢至</code></p>

<p>勢至威光能震動，隨緣照攝會彌陀。</p>

<p><code>歸去來</code></p>

<p>歸去來，  極樂安身實是精。</p>

<p><code>普觀</code></p>

<p>正念西歸華含想，見佛莊嚴說法聲。</p>

<p><code>雜觀</code></p>

<p>復有眾生心帶惑，緣真上境恐難成。</p>

<p>致使如來開漸觀，華池丈六等金形。</p>

<p>變現靈儀雖大小，應物時宜度有情。</p>

<p><code>專心念佛</code></p>

<p>普勸同生知識等，專心念佛向西傾。</p>

<p>又，就前請中：</p>

<p><code>總明依報</code></p>

<p>初、從「日觀」下至「華座觀」以來，總明依報。</p>

<p><code>總明正報</code></p>

<p>二、從「像觀」下至「雜想觀」以來，總明正報。</p>

<p><code>定善門義</code></p>

<p>上來雖有依正二報不同，廣明定善一門義竟。</p>

<p>觀經正宗分定善義 卷第三</p>

<h1 id="觀經正宗分散善義-卷第四">觀經正宗分散善義 卷第四</h1>

<p>沙門 善導 集記</p>

<h2 id="肆、散善義">肆、散善義</h2>
<h3 id="總說">總說</h3>

<p><code>散善義</code> <code>三福正因</code> <code>九品正行</code></p>

<p>從此以下，次解三輩散善一門之義。就此義中，即有其二：一明三福以為正因；二明九品以為正行。</p>

<h3 id="1. 三福釋">1. 三福釋</h3>

<p><code>三福釋</code></p>

<p>今言三福者：</p>

<p><code>第一福世善</code></p>

<p>第一福：即是世俗善根。曾來未聞佛法，但自行孝養，仁、義、禮、智、信，故名世俗善也。</p>

<p><code>第二福戒善</code></p>

<p>第二福者：此名戒善。就此戒中，即有人天、聲聞、菩薩等戒。其中或有具受不具受，或有具持不具持，但能迴向，盡得往生。</p>

<p><code>第三福行善</code></p>

<p>第三福者：名為行善。此是發大乘心凡夫，自能行行，兼勸有緣，捨惡持心，迴生淨土。</p>

<p><code>迴生正因</code> <code>福善之機</code></p>

<p>又，就此三福之中，或有一人單行世福，迴亦得生；或有一人單行戒福，迴亦得生；或有一人單行行福，迴亦得生；或有一人行上二福，迴亦得生；或有一人行下二福，迴亦得生；或有一人具行三福，迴亦得生。</p>

<h3 id="2. 九品釋">2. 九品釋</h3>

<p><code>無福惡機</code></p>

<p>或有人等，三福俱不行者，即名十惡、邪見、闡提人也。</p>

<p>言九品者，至文當辨，應知。今略料簡三福差別義意竟。</p>

<h4 id="十四、上輩觀）">(十四、上輩觀）</h4>

<p><code>十一門料簡</code></p>

<p>十四、就「上輩觀」行善，文前總料簡，即為十一門：</p>

<p><code>總明告命</code></p>

<p>(一) 者總明告命；</p>

<p><code>辨定其位</code></p>

<p>(二) 者辨定其位；</p>

<p><code>總舉有緣</code></p>

<p>(三) 者總舉有緣之類；</p>

<p><code>三心正因</code></p>

<p>(四) 者辨定三心，以為正因；</p>

<p><code>簡機堪否</code></p>

<p>(五) 者正明簡機，堪與不堪；</p>

<p><code>受法不同</code></p>

<p>(六) 者正明受法不同；</p>

<p><code>修業延促</code></p>

<p>(七) 者正明修業時節，延促有異；</p>

<p><code>迴向願生</code></p>

<p>(八) 者明迴所修行，願生彌陀佛國；</p>

<p><code>臨終聖迎</code></p>

<p>(九) 者明臨命終時，聖來迎接不同，去時遲疾；</p>

<p><code>華開遲疾</code></p>

<p>(十) 者明到彼華開，遲疾不同；</p>

<p><code>華開得益</code></p>

<p>(十一) 者明華開以後，得益有異。</p>

<p><code>十一門義</code> <code>亙通九品</code></p>

<p>今此十一門義者，約對九品之文，就一一品中皆有此十一，即為一百番義也。</p>

<p>又，此十一門義，就上輩文前總料簡亦得，或就中下輩文前各料簡亦得。</p>

<p><code>文有具略</code> <code>理合皆有</code> <code>廣開依行</code></p>

<p>又，此義若以文來勘者，即有具不具；雖有隱顯，若據其道理，悉皆合有。為此因緣，故須廣開顯出，欲令依行者易解易識也。</p>

<p>上來雖有十一門不同，廣料簡上輩三品義意竟。</p>

<h4 id="1. 上品上生">1. 上品上生</h4>

<p><code>上品上生</code></p>

<p>次下先就「上品上生」位中，亦先舉，次辨，後結。即有其十二：</p>

<h6 id="1. 總明告命">1. 總明告命</h6>

<p><strong>佛告阿難及韋提希：上品上生者：</strong></p>

<h6 id="2. 辨定其位">2. 辨定其位</h6>

<p>一、從「佛告阿難」以下，則雙標二意：</p>

<p>(一) 明「告命」；</p>

<p><code>大乘上凡</code></p>

<p>(二) 明「辨定其位」，此即「修學大乘上善凡夫人」也。</p>

<h6 id="3. 總舉有生">3. 總舉有生</h6>

<p><code>即便往生</code></p>

<p><strong>若有眾生，願生彼國者，發三種心，即便往生。</strong></p>

<p>三、從「若有眾生」下至「即便往生」以來，正明「總舉有生之類」，即有其四：</p>

<p>(一) 明能信之人；</p>

<p>(二) 明求願往生；</p>

<p>(三) 明發心多少；</p>

<p>(四) 明得生之益。</p>

<h6 id="4. 辨定三心">4. 辨定三心</h6>

<p><code>以為正因</code></p>

<p><strong>何等為三？</strong></p>

<p><strong>一者至誠心，</strong></p>

<p><strong>二者深心，</strong></p>

<p><strong>三者迴向發願心。</strong></p>

<p><strong>具三心者，必生彼國。</strong></p>

<p>四、從「何等為三」下至「必生彼國」以來，正明「辨定三心，以為正因」，即有其二：</p>

<p><code>世尊意密</code></p>

<p>(一) 明世尊隨機顯益，意密難知，非佛自問自徵，無由得解；</p>

<p>(二) 明如來還自答前三心之數。</p>

<h5 id="1. 至誠心釋">1. 至誠心釋</h5>

<p><code>至誠心釋</code></p>

<p>《經》云「一者至誠心」。「至」者真，「誠」者實。</p>

<p><code>真實心</code> <code>真實解</code> <code>真實行</code></p>

<p>欲明一切眾生，身口意業，所修解行，必須真實心中作。</p>

<p><code>眾生機相</code> <code>雜毒之善</code> <code>虛假之行</code> <code>非真實業</code></p>

<p>不得外現賢善精進之相，內懷虛假。貪瞋邪偽，奸詐百端，惡性難侵，事同蛇蝎。雖起三業，名為雜毒之善，亦名虛假之行，不名真實業也。</p>

<p><code>安心起行</code> <code>雜毒不生之由</code> <code>彌陀真實</code></p>

<p>若作如此安心起行者，縱使苦勵身心，日夜十二時急走急作，如炙頭燃者，眾名「雜毒之善」。欲迴此雜毒之行求生彼佛淨土者，此必不可也。何以故？正由彼阿彌陀佛因中行菩薩行時，乃至一念一剎那，三業所修皆是真實心中作，凡所施為趣求亦皆真實。</p>

<p><code>二種真實</code></p>

<p>又，真實有二種：一者自利真實；二者利他真實。</p>

<p><code>自利真實</code></p>

<p>言自利真實者，復有二種：</p>

<p><code>真實厭離</code></p>

<p>一者真實心中制捨自他諸惡及穢國等，行住坐臥，想同一切菩薩制捨諸惡，我亦如是也；</p>

<p><code>真實欣求</code></p>

<p>二者真實心中勤修自他、凡聖等善。</p>

<p><code>口業讚歎</code></p>

<p>真實心中，口業讚歎彼阿彌陀佛及依正二報。</p>

<p><code>口業毀厭</code></p>

<p>又真實心中，口業毀厭三界六道等自他依正二報苦惡之事；亦讚歎一切眾生三業所為善，若非善業者，敬而遠之，亦不隨喜也。</p>

<p><code>身業禮敬</code></p>

<p>又真實心中，身業合掌禮敬、四事等供養彼阿彌陀佛及依正二報。</p>

<p><code>身業厭捨</code></p>

<p>又真實心中，身業輕慢厭捨此生死三界等自他依正二報。</p>

<p><code>意業憶念</code></p>

<p>又真實心中，意業思想、觀察、憶念彼阿彌陀佛及依正二報，如現目前。</p>

<p><code>意業厭捨</code></p>

<p>又真實心中，意業輕賤厭捨此生死三界等自他依正二報。</p>

<p>不善三業，必須真實心中捨。又，若起善三業者，必須真實心中作。</p>

<p>不簡內外明闇，皆須真實，故名「至誠心」。</p>

<h5 id="2. 深心釋">2. 深心釋</h5>

<p><code>深心釋</code> <code>深信之心</code></p>

<p>「二者深心」。言「深心」者，即是深信之心也。亦有二種：</p>

<p><code>機法二種</code> <code>深信之文</code> <code>第一深信</code> <code>自無出離</code></p>

<p><strong>一者決定深信：自身現是罪惡生死凡夫，曠劫以來常沒常流轉，無有出離之緣。</strong></p>

<p><code>第二深信</code> <code>乘願定生</code></p>

<p><strong>二者決定深信：彼阿彌陀佛四十八願，攝受眾生；無疑無慮，乘彼願力，定得往生。</strong></p>

<p><code>第三深信</code> <code>使人欣慕</code></p>

<p>又決定深信釋迦佛說此《觀經》三福九品、定散二善，證讚彼佛依正二報，使人欣慕。</p>

<p><code>第四深信</code> <code>諸佛證勸</code></p>

<p>又決定深信《彌陀經》中，十方恆沙諸佛證勸一切凡夫決定得生。</p>

<p><code>就人立信</code> <code>第五深信</code> <code>唯信佛語</code> <code>三遣三即</code> <code>三隨順</code> <code>三是名</code> <code>真佛弟子相</code></p>

<p>又，深信者，仰願一切行者等，一心唯信佛語，不顧身命，決定依行：佛遣捨者即捨，佛遣行者即行，佛遣去處即去。是名隨順佛教、隨順佛意，是名隨順佛願，是名真佛弟子。</p>

<p><code>第六深信</code> <code>必不誤生</code> <code>果人已滿</code></p>

<p>又，一切行者，但能依此經深信行者，必不誤眾生也。何以故？佛是滿足大悲人故，實語故。</p>

<p><code>因人未滿</code> <code>果人為定</code> <code>三印</code> <code>三無</code></p>

<p>除佛以還，智行未滿，在其學地，由有正習二障未除，果願未圓。此等凡聖，縱使測量諸佛教意，未能決了；雖有平章，要須請佛證為定也。若稱佛意，即印可言「如是如是」；若不可佛意者，即言「汝等所說，是義不如是」。不印者，即同無記、無利、無益之語；佛印可者，即隨順佛之正教。</p>

<p><code>六正</code> <code>因人非定</code></p>

<p>若佛所有言說，即是正教、正義、正行、正解、正業、正智；若多若少，眾不問菩薩、人天等定其是非也。</p>

<p><code>果人了義</code> <code>因人不了</code></p>

<p>若佛所說，即是了教；菩薩等說，盡名不了教也，應知。</p>

<p><code>唯信果人</code> <code>不信因人</code></p>

<p>是故今時，仰勸一切有緣往生人等，唯可深信佛語，專注奉行，不可信用菩薩等不相應教以為疑礙，抱惑自迷，廢失往生之大益也。</p>

<p><code>第七深信</code> <code>無有退動</code> <code>二別三異</code></p>

<p>又，深心深信者，決定建立自心，順教修行，永除疑錯；不為一切別解、別行、異學、異見、異執之所退失傾動也。</p>

<p><code>四重破人</code> <code>問答</code> <code>第一破</code> <code>解行不同人</code></p>

<p>問曰：凡夫智淺，惑障處深，若逢解行不同人，多引經論來相妨難，證云「一切罪障凡夫，不得往生」者，云何對治彼難，成就信心，決定直進，不生怯退也？</p>

<p>答曰：若有人多引經論，證云不生者，行者即報云：「仁者，雖將經論來證道不生，如我意者，決定不受汝破。</p>

<p><code>何以故一</code> <code>盡信諸經</code> <code>四別</code></p>

<p>何以故？然我亦不是不信彼諸經論，盡皆仰信。然佛說彼經時，處別、時別、對機別、利益別；又，說彼經時，即非說《觀經》《彌陀經》等時。</p>

<p><code>諸經通途</code> <code>今經別益</code></p>

<p>然佛說教備機，時亦不同，彼即通說人天、菩薩之解行；今說《觀經》定散二善，唯為韋提及佛滅後五濁五苦等一切凡夫證言得生。</p>

<p><code>增長成就</code> <code>往生信心</code></p>

<p>為此因緣，我今一心依此佛教，決定奉行。縱使汝等百千萬億道不生者，唯增長成就我往生信心也。」</p>

<p><code>第二破</code> <code>地前菩薩</code> <code>增長成就</code> <code>清淨信心</code></p>

<p>又，行者更向說言：「仁者，善聽！我今為汝更說決定信相：縱使地前菩薩、羅漢、辟支等，若一若多，乃至遍滿十方，皆引經論證言不生者，我亦未起一念疑心，唯增長成就我清淨信心。</p>

<p><code>何以故二</code></p>

<p>何以故？由佛語決定成就了義，不為一切所破壞故。</p>

<p><code>第三破</code> <code>地上菩薩</code> <code>增長成就</code> <code>決定上上</code> <code>信心</code></p>

<p>又，行者善聽！縱使初地以上、十地以來，若一若多，乃至遍滿十方，異口同音，皆云『釋迦佛指讚彌陀，毀呰三界六道，勸勵眾生，專心念佛，及修餘善，畢此一身後，必定生彼國者，此必虛妄，不可依信也』，我雖聞此等所說，亦不生一念疑心，唯增長成就我決定上上信心。</p>

<p><code>何以故三</code> <code>五實</code> <code>二異</code> <code>菩薩不違佛</code></p>

<p>何以故？乃由佛語真實決了義故，佛是實知、實解、實見、實證，非是疑惑心中語故；又，不為一切菩薩異見、異解之所破壞，若實是菩薩者，眾不違佛教也。</p>

<p><code>第四破</code> <code>化佛報佛</code></p>

<p>又置此事，行者當知：縱使化佛、報佛，若一若多，乃至遍滿十方，各各輝光吐舌，遍覆十方，一一說言『釋迦所說，相讚、勸發一切凡夫專心念佛，及修餘善迴願，得生彼淨土者，此是虛妄，定無此事也』，</p>

<p><code>畢竟不起</code> <code>一念疑心</code></p>

<p>我雖聞此等諸佛所說，畢竟不起一念疑退之心，畏不得生彼佛國也。</p>

<p><code>何以故四</code> <code>一佛一切佛</code> <code>諸佛道同</code></p>

<p>何以故？一佛一切佛，所有知見、解行、證悟、果位、大悲等同，無少差別。是故一佛所制，即一切佛同制。如似前佛制斷殺生十惡等罪，畢竟不犯、不行者，即名十善、十行，隨順六度之義。若有後佛出世，豈可改前十善、令行十惡也？以此道理推驗，明知諸佛言行不相違失。</p>

<p><code>四同</code> <code>二所化</code></p>

<p>縱令釋迦指勸『一切凡夫，盡此一身專念專修，捨命以後定生彼國』者，即十方諸佛悉皆同讚、同勸、同證。何以故？同體大悲故，一佛所化即是一切佛化，一切佛化即是一佛所化。即《彌陀經》中說：『釋迦讚歎極樂種種莊嚴，又勸一切凡夫，一日七日一心專念彌陀名號，定得往生。』</p>

<p><code>諸佛證誠</code> <code>六惡</code></p>

<p>次下文云：『十方各有恆河沙等諸佛，同讚釋迦能於五濁惡時—惡世界、惡眾生、惡見、惡煩惱、惡邪無信盛時，指讚彌陀名號，勸勵眾生稱念必得往生。』即其證也。</p>

<p><code>二同</code> <code>三所</code> <code>不問罪福</code> <code>專念得生</code></p>

<p>又，十方佛等，恐畏眾生不信釋迦一佛所說，即共同心、同時，各出舌相，遍覆三千世界，說誠實言：『汝等眾生，皆應信是釋迦所說、所讚、所證：一切凡夫，不問罪福多少、時節久近，但能上盡百年，下至一日、七日，一心專念彌陀名號，定得往生，必無疑也！』</p>

<p>是故一佛所說，即一切佛同證誠其事也。」</p>

<p>此名「就人立信」也。</p>

<p><code>就行立信</code> <code>正雜二行</code></p>

<p>次「就行立信」者，然行有二種：一者「正行」，二者「雜行」。</p>

<p><code>五正行之文</code></p>

<p>言「正行」者，專依往生經行行者，是名正行。何者是也？</p>

<p><code>正依三經</code> <code>讀</code></p>

<p>一心專讀誦此《觀經》《彌陀經》《無量壽經》等；</p>

<p><code>觀</code></p>

<p>一心專注思想、觀察、憶念彼國二報莊嚴；</p>

<p><code>禮</code></p>

<p>若禮，即一心專禮彼佛；</p>

<p><code>稱</code></p>

<p>若口稱，即一心專稱彼佛；</p>

<p><code>讚</code></p>

<p>若讚歎供養，即一心專讚歎供養。</p>

<p>是名為正。又，就此正中，復有二種：</p>

<p><code>正定業之文</code></p>

<p>一者「一心專念彌陀名號，行住坐臥，不問時節久近，念念不捨者，是名正定之業，順彼佛願故」。</p>

<p><code>助業</code></p>

<p>若依禮誦等，即名為「助業」。</p>

<p><code>雜行</code></p>

<p>除此正助二行以外，自餘諸善，悉名「雜行」。</p>

<p><code>正行之得</code></p>

<p>若修前正助二行，心常親近，憶念不斷，名為無間也。</p>

<p><code>雜行之失</code></p>

<p>若行後雜行，即心常間斷，雖可迴向得生，眾名疏雜之行也。</p>

<p>故名「深心」。</p>

<h5 id="3. 迴向發願心釋">3. 迴向發願心釋</h5>

<p><code>迴向發願心釋</code> <code>迴善向</code> <code>迴心向</code></p>

<p>「三者迴向發願心」。言「迴向發願心」者：過去及以今生，身口意業所修世出世善根，及隨喜他一切凡聖，身口意業所修世出世善根：以此自他所修善根，悉皆真實深信心中迴向願生彼國，故名「迴向發願心」也。</p>

<p><code>如實願生心</code></p>

<p>又，迴向發願願生者，必須決定真實心中迴向願，作得生想。</p>

<p><code>由若金剛</code> <code>見學解行</code></p>

<p>此心深信，由若金剛，不為一切異見、異學、別解、別行人等之所動亂破壞，唯是決定一心，投正直進；不得聞彼人語，即有進退，心生怯弱，迴顧落道，即失往生之大益也。</p>

<p><code>念佛往生</code> <code>得否問答</code></p>

<p>問曰：若有解行不同邪雜人等來相惑亂，或說種種疑難，道不得往生，或云：「汝等眾生，曠劫以來，及以今生，身口意業，於一切凡聖身上，</p>

<p><code>七惡</code></p>

<p>具造十惡、五逆、四重、謗法、闡提、破戒、破見等罪，未能除盡。然此等之罪，繫屬三界惡道，云何一生修福念佛，即入彼無漏無生之國，永得證無礙圓解</p>

<p><code>教益多門</code> <code>待對五譬</code></p>

<p>悟不退位也？」</p>

<p>答曰：諸佛教行，數越塵沙，稟識機緣，隨情非一。譬如世間人眼可見可信者，如明能破闇，空能含有，地能載養，水能生潤，火能成壞，如此等事，悉名待對之法，即目可見，千差萬別；何況佛法不思議之力，豈無種種益也？</p>

<p><code>入出二門</code></p>

<p>隨出一門者，即出一煩惱門也；隨入一門者，即入一解脫智慧門也。</p>

<p><code>有緣要行</code> <code>隨緣起行</code></p>

<p>為此隨緣起行，各求解脫。汝何以乃將非有緣之要行障惑於我？然我之所愛，</p>

<p><code>四有緣</code></p>

<p>即是我有緣之行，即非汝所求；汝之所愛，即是汝有緣之行，亦非我所求。是故各隨所樂而修其行者，必疾得解脫也。</p>

<p><code>二欲學</code> <code>學解須圓</code> <code>學行須專</code></p>

<p>行者當知：若欲學解，從凡至聖，乃至佛果，一切無礙，皆得學也；若欲學行者，必藉有緣之法，少用功勞，多得益也。</p>

<h5 id="二河白道喻">二河白道喻</h5>

<p><code>說喻守護</code> <code>二河白道喻</code></p>

<p>又白一切往生人等：今更為行者說一譬喻，守護信心，以防外邪異見之難。何者是也？</p>

<p><code>人向西行</code></p>

<p>譬如有人，欲向西行，百千之里。</p>

<p><code>水火二河</code></p>

<p>忽然中路，見有二河，一是火河在南，二是水河在北。</p>

<p>二河各闊百步，各深無底，南北無邊。</p>

<p><code>中間白道</code></p>

<p>正水火中間，有一白道，可闊四五寸許。</p>

<p>此道從東岸至西岸，亦長百步。</p>

<p><code>水火濕燒</code></p>

<p>其水波浪交過濕道，其火焰亦來燒道，水火相交，常無休息。</p>

<p><code>空迥無人</code></p>

<p>此人既至空曠迥處，更無人物，多有群賊惡獸，見此人單獨，競來欲殺。</p>

<p><code>怖死向西</code> <code>見河思惟</code></p>

<p>此人怖死，直走向西，忽然見此大河，即自念言：「此河南北不見邊畔，中間見一白道，極是狹小。二岸相去雖近，何由可行？今日定死不疑。」</p>

<p><code>三正欲</code></p>

<p>正欲倒迴，群賊惡獸漸漸來逼。</p>

<p>正欲南北避走，惡獸毒蟲競來向我。</p>

<p>正欲向西尋道而去，復恐墮此水火二河。</p>

<p><code>三定死</code> <code>任死西歸</code> <code>既有此道</code> <code>必應可度</code></p>

<p>當時惶怖，不復可言，即自思念：「我今迴亦死，住亦死，去亦死；一種不免死者，我寧尋此道向前而去。既有此道，必應可度。」</p>

<p><code>忽聞遣喚</code> <code>釋迦發遣</code></p>

<p>作此念時，東岸忽聞人勸聲：「仁者，但決定尋此道行，必無死難！若住即死。」</p>

<p><code>彌陀招喚</code> <code>正念直來</code> <code>我能護汝</code></p>

<p>又，西岸上有人喚言：「汝一心正念直來，我能護汝！眾不畏墮於水火之難。」</p>

<p><code>尋道直進</code></p>

<p>此人既聞此遣彼喚，即自正當身心，決定尋道直進，不生疑怯退心。</p>

<p><code>群賊來妨</code></p>

<p>或行一分二分，東岸群賊等喚言：「仁者迴來！此道險惡不得過，必死不疑；我等眾無惡心相向。」</p>

<p><code>一心念道</code></p>

<p>此人雖聞喚聲，亦不迴顧，一心直進，念道而行。</p>

<p><code>直到彼岸</code></p>

<p>須臾即到西岸，永離諸難，善友相見，慶樂無已。</p>

<p>此是喻也。</p>

<p><code>合喻</code></p>

<p>次合喻者：</p>

<p>言「東岸」者，即喻此娑婆之火宅也。</p>

<p>言「西岸」者，即喻極樂寶國也。</p>

<p>言「群賊、惡獸詐親」者，即喻眾生六根、六識、六塵、五陰、四大也。</p>

<p>言「無人空迥澤」者，即喻常隨惡友，不值真善知識也。</p>

<p><code>二河白道意</code></p>

<p>言「水火二河」者，即喻眾生貪愛如水、瞋憎如火也。</p>

<p><code>眾生願生白道</code></p>

<p>言中間「白道」四五寸者，即喻眾生貪瞋煩惱中，能生清淨願往生心也。乃由貪瞋強故，即喻如水火；善心微故，喻如白道。</p>

<p>又，「水波常濕道」者，即喻愛心常起，能染污善心也。</p>

<p>又，「火焰常燒道」者，即喻瞋嫌之心，能燒功德之法財也。</p>

<p>言人行道上「直向西」者，即喻迴諸行業，直向西方也。</p>

<p><code>東岸發遣意</code></p>

<p>言「東岸聞人聲勸遣，尋道直西進」者，即喻釋迦已滅，後人不見，由有教法可尋，即喻之如聲也。</p>

<p>言或行一分二分，「群賊等喚迴」者，即喻別解、別行、惡見人等，妄說見解，迭相惑亂，及自造罪退失也。</p>

<p><code>西岸招喚意</code></p>

<p>言「西岸上有人喚」者，即喻彌陀願意也。</p>

<p><code>此遣彼喚</code></p>

<p><code>信順二尊之意</code> <code>彌陀願力白道</code></p>

<p>言「須臾到西岸，善友相見喜」者，即喻眾生久沉生死，曠劫輪迴，迷倒自纏，無由解脫；仰蒙釋迦發遣，指向西方，又藉彌陀悲心招喚，今信順二尊之意，不顧水火二河，念念無遺，乘彼願力之道，捨命以後，得生彼國，與佛相見，慶喜何極也。</p>

<p><code>二迴向</code> <code>往相迴向</code></p>

<p>又，一切行者，行住坐臥，三業所修，無問晝夜時節，常作此解，常作此想，故名「迴向發願心」。</p>

<p><code>還相迴向</code></p>

<p>又，言「迴向」者，生彼國已，還起大悲，迴入生死，教化眾生，亦名「迴向」也。</p>

<p><code>三心結語</code> <code>無行不成</code> <code>具三必生</code></p>

<p>三心既具，無行不成；願行既成，若不生者，無有是處也。</p>

<p><code>通攝定善</code></p>

<p>又，此三心，亦通攝定善之義，應知。</p>

<h6 id="5. 簡機堪能">5. 簡機堪能</h6>

<p><code>當得往生</code></p>

<p><strong>復有三種眾生當得往生。</strong></p>

<p>五、從「復有三種眾生」以下，正明「簡機，堪能奉法，依教修行」。</p>

<h6 id="6. 受法不同">6. 受法不同</h6>

<p><code>三種功德</code></p>

<p><strong>何等為三？</strong></p>

<p><strong>一者慈心不殺，具諸戒行；</strong></p>

<p><strong>二者讀誦大乘方等經典；</strong></p>

<p><strong>三者修行六念。</strong></p>

<p>六、從「何等為三」下至「六念」以來，正明「受法不同」，即有其三：</p>

<p><code>慈心不殺</code> <code>最上妙戒</code> <code>合第一福</code> <code>止行二善</code></p>

<p>(一)明「慈心不殺」：然殺業有多種，或有口殺，或有身殺，或有心殺。言口殺者，處分許可，名為口殺；言身殺者，動身手等指授，名為身殺；言心殺者，思念方便計較等，名為心殺。若論殺業，不簡四生，皆能招罪，障生淨土。但於一切生命起於慈心者，即是施一切眾生壽命安樂，亦是最上勝妙戒也，此即合上初福第三句云「慈心不殺」也。即有止、行二善：自不殺，故名止善，教他不殺，故名行善；自他初斷，名止善，畢竟永除，名行善。雖有止、持二善，總結成慈下行也。</p>

<p><code>具諸戒行</code> <code>合第二福</code></p>

<p>言「具諸戒行」者：若約人天、二乘之器，即名小戒；若約大心、大行之人，即名菩薩戒。此戒若以位約者，當此上輩三位者，即名菩薩戒。正由人位定故，自然轉成，即合上第二福戒分善根也。</p>

<p><code>讀誦大乘</code> <code>合第三福</code></p>

<p>(二)明「讀誦大乘」者：此明眾生性習不同，執法各異。前第一人，但用修慈持戒為能；次第二人，唯將讀誦大乘為是。然戒即能持五乘、三佛之機，法即薰成三賢、十地萬行之智慧。若以德用來比較者，各有一能，即合上第三福第三句云「讀誦大乘」也。</p>

<p><code>修行六念</code> <code>合第三福</code></p>

<p>(三)明「修行六念」者：所謂念佛、法、僧，念戒、捨、天等，此亦通合上第三福大乘之意義也。</p>

<p><code>專念彌陀</code></p>

<p>言「念佛」者，即專念阿彌陀佛口業功德、身業功德、意業功德；一切諸佛亦如是。又，一心專念諸佛所證之法，並諸眷屬菩薩僧。又，念諸佛之戒，及念過去諸佛、現在菩薩等，難作能作，難捨能捨，內捨外捨，內外捨。此等菩薩，但欲念法，不惜身財；行者等既念知此事，即須常作仰學前賢後聖捨身命意也。又，念天者，即是最後身十地之菩薩，此等難行之行已過，三祇之劫已超，萬德之行已成，灌頂之位已證；行者等既念知已，即自思念：「我身無際以來，共他同時發願斷惡，行菩薩道。</p>

<p><code>他盡成道</code> <code>我虛流轉</code> <code>不勝悲嘆</code></p>

<p>他盡不惜身命，行道進位，因圓果熟證聖者，踰於大地微塵；然我等凡夫，乃至今日，虛然流浪，煩惱惡障轉轉增多，福慧微微，若對重昏之臨明鏡也。」忽思忖此事，不勝心驚悲嘆者哉！</p>

<h6 id="7. 迴向願生">7. 迴向願生</h6>

<p><strong>迴向發願，願生彼國：</strong></p>

<p><code>各迴所修</code></p>

<p>七、從「迴向發願」以下，正明「各各迴前所修之業，向所求處」。</p>

<h6 id="8. 修業延促">8. 修業延促</h6>

<p><strong>具此功德，一日乃至七日，即得往生。</strong></p>

<p>八、從「具此功德」以下，正明「修行時節延促」。</p>

<p><code>念佛延促</code> <code>之文</code></p>

<p><strong>上盡一形，下至一日、一時、一念等；或從一念、十念，至一時、一日、一形。大意者：一發心以後，誓畢此生，無有退轉，唯以淨土為期。</strong></p>

<p><code>三福無分</code> <code>人皮畜生</code></p>

<p>又，言「具此功德」者，或一人具上二，或一人具下二，或一人三種盡具。或有人三種無分者，名作著人皮畜生，非名人也。</p>

<p><code>不問具否</code> <code>迴盡得生</code></p>

<p>又，不問具三不具三，迴盡得往生，應知。</p>

<h6 id="9. 臨終聖接">9. 臨終聖接</h6>

<p><code>報佛兼化</code> <code>寶宮隨眾</code> <code>金剛臺迎</code></p>

<p><strong>生彼國時，此人精進勇猛故，阿彌陀如來與觀世音、大勢至、無數化佛、百千比丘、聲聞大眾、無量諸天、七寶宮殿；觀世音菩薩執金剛臺，與大勢至菩薩至行者前。阿彌陀佛放大光明，照行者身，與諸菩薩授手迎接。觀世音、大勢至與無數菩薩，讚歎行者，勸進其心。行者見已，歡喜踴躍，自見其身乘金剛臺，隨從佛後，如彈指頃往生彼國。</strong></p>

<p>九、從「生彼國時」下至「往生彼國」以來，正明「臨命終時，聖來迎接不同，去時遲疾」，即有其十一：</p>

<p>(一) 明標定所歸之國；</p>

<p><code>較量功德</code></p>

<p>(二) 明重顯其行，指出決定精勤者，亦是較量功德強弱；</p>

<p><code>報佛自來</code></p>

<p>(三) 明彌陀化主，身自來赴；</p>

<p>(四) 明「觀音」以下，更顯無數大眾等，皆從彌陀來迎行者；</p>

<p>(五) 明寶宮隨眾；</p>

<p>(六) 明重觀音、勢至共執金臺，至行者前；</p>

<p>(七) 明彌陀放光，照行者之身；</p>

<p><code>報佛兼化</code> <code>同時接手</code></p>

<p>(八) 明佛既舒光照及，即與化佛等同時接手；</p>

<p>(九) 明既接昇臺，觀音等同聲讚勸行者之心；</p>

<p>(十) 明自見乘臺從佛；</p>

<p>(十一) 正明去時遲疾。</p>

<h6 id="10. 華開遲疾">10. 華開遲疾</h6>

<p><strong>生彼國已，</strong></p>

<p><code>無華合障</code></p>

<p>十、從「生彼國」以下，正明「金臺到彼，更無華合之障」。</p>

<p><code>11. 金臺得益</code></p>

<p><strong>見佛色身眾相具足，見諸菩薩色相具足。光明寶林，演說妙法，聞已即悟無生法忍。經須臾間，歷事諸佛，遍十方界，於諸佛前，次第授記。還到本國，得無量百千陀羅尼門。</strong></p>

<p>十一、從「見佛色身」下至「陀羅尼門」以來，正明「金臺到後，得益不同」，即有其三：</p>

<p>(一) 者初聞妙法，即悟無生；</p>

<p>(二) 者須臾歷事，次第授記；</p>

<p>(三) 者本國他方，更證聞持二益。</p>

<h6 id="12. 總結">12. 總結</h6>

<p><strong>是名上品上生者。</strong></p>

<p>十二、從「是名」以下，「總結」。</p>

<p>上來雖有十二句不同，廣解上品上生義竟。</p>

<h4 id="2. 上品中生">2. 上品中生</h4>

<p><code>上品中生</code></p>

<p>次就「上品中生」位中，亦先舉，次辨，後結。即有其八：</p>

<h6 id="1. 總舉位名">1. 總舉位名</h6>

<p><strong>上品中生者：</strong></p>

<p><code>大乘次凡</code></p>

<p>一、從「上品中生者」以下，「總舉位名」，即是「大乘次善凡夫人」也。</p>

<h6 id="2. 受法不同">2. 受法不同</h6>

<p><code>迴向願生</code></p>

<p><strong>不必受持、讀誦方等經典；善解義趣，於第一義心不驚動；深信因果，不謗大乘：。以此功德，迴向願求生極樂國。</strong></p>

<p>二、從「不必受持」下至「生彼國」以來，正明「第六、第七、第八門」中，「迴所修業，定指西方」，即有其四：</p>

<p>(一) 明受法不定。或得讀誦、不得讀誦。</p>

<p>(二)明善解大乘空義。或聽聞諸法一切皆空，生死無為亦空，凡聖明闇亦空，世間六道、出世間三賢十聖等，若望其體性，畢竟不二；雖聞此說，其心坦然，不生疑滯也。</p>

<p><code>二種因果</code></p>

<p>(三)明深信世、出世苦樂二種因果。此等因果及諸道理，不生疑謗；若生疑謗，即不成福行，世間果報尚不可得，何況得生淨土？</p>

<p><code>合第三福</code></p>

<p>此即合第三福第二、第三句也。</p>

<p>(四) 明迴前所業，標指所歸。</p>

<h6 id="3. 臨終聖接">3. 臨終聖接</h6>

<p><code>報佛大眾</code> <code>紫金臺迎</code> <code>我來迎汝</code></p>

<p><strong>行此行者，命欲終時，阿彌陀佛與觀世音、大勢至、無量大眾眷屬圍繞，持紫金臺，至行者前，讚言：「法子，汝行大乘，解第一義，是故我今來迎接汝。」</strong></p>

<p>三、從「行此行者」下至「迎接汝」以來，正明「彌陀與諸聖眾，持臺來應」，即有其五：</p>

<p>(一) 明行者命延不久；</p>

<p><code>報佛自來</code></p>

<p>(二) 明彌陀與眾自來；</p>

<p>(三) 明侍者持臺至行者前；</p>

<p>(四) 明佛與聖眾，同聲讚歎，述本所修之業；</p>

<p><code>告言來迎之由</code> <code>破行者疑</code></p>

<p>(五) 明佛恐行者懷疑，故言「我來迎汝」。</p>

<h6 id="4. 去時遲疾">4. 去時遲疾</h6>

<p><strong>與千化佛，一時授手。行者自見坐紫金臺，合掌叉手，讚歎諸佛，如一念頃，即生彼國七寶池中。</strong></p>

<p>四、從「與千化佛」下至「七寶池中」以來，正明「第九門」中，「眾聖授手，去時遲疾」，即有其五：</p>

<p><code>報佛兼化</code> <code>同時授手</code></p>

<p>(一) 明彌陀與千化佛，同時授手；</p>

<p>(二) 明行者既蒙授手，即自見身已坐紫金之臺；</p>

<p>(三) 明既自見坐臺，合掌仰讚彌陀等眾；</p>

<p>(四) 明正去時遲疾；</p>

<p>(五) 明到彼止住寶池之內。</p>

<h6 id="5. 華開遲疾">5. 華開遲疾</h6>

<p><strong>此紫金臺，如大寶華，經宿則開。行者身作紫磨金色，足下亦有七寶蓮華；</strong></p>

<p><code>得臺不同之由</code></p>

<p>五、從「此紫金臺」以下，正明「第十門」中，「到彼華開，時節不同」。由行強故，上上即得金剛臺；由行劣故，上中即得紫金臺，生在寶池，逕宿如開也。</p>

<h6 id="6. 華開得益">6. 華開得益</h6>

<p><strong>佛及菩薩俱時放光，照行者身。目即開明，因前宿習，普聞眾聲，純說甚深第一義諦。即下金臺，禮佛合掌，讚歎世尊。經於七日，應時即於阿耨多羅三藐三菩提，得不退轉；</strong></p>

<p>六、從「佛及菩薩，俱時放光」下至「得不退轉」以來，正明「第十一門」中，「華開以後，得益不同」，即有其五：</p>

<p>(一) 明佛光照身；</p>

<p>(二) 明行者既蒙照體，目即開明；</p>

<p>(三) 明人中所習，到彼眾聲所彰，還聞其法；</p>

<p>(四) 明既得眼開聞法，即下金臺，親到佛邊，歌揚讚德；</p>

<p>(五) 明逕時七日，即得無生。</p>

<p><code>此間七日</code> <code>彼處一念</code></p>

<p>言「七日」者，恐此間七日，不指彼國七日也。此間逕於七日者，彼處即是一念須臾間也，應知。</p>

<h6 id="7. 他方得益">7. 他方得益</h6>

<p><strong>應時即能飛行遍至十方，歷事諸佛，於諸佛所，修諸三昧。經一小劫，得無生忍，現前授記。</strong></p>

<p>七、從「應時即能飛至十方」下至「現前授記」以來，正明「他方得益」，即有其五：</p>

<p>(一) 明身至十方；</p>

<p>(二) 明一一歷供諸佛；</p>

<p>(三) 明修多三昧；</p>

<p>(四) 明延時得忍；</p>

<p>(五) 明一一佛邊，現蒙授記。</p>

<h6 id="8. 總結">8. 總結</h6>

<p><strong>是名上品中生者。</strong></p>

<p>八、從「是名」以下，「總結」。</p>

<p>上來雖有八句不同，廣解上品中生竟。</p>

<h4 id="3. 上品下生">3. 上品下生</h4>

<p><code>上品下生</code></p>

<p>次就「上品下生」位中，亦先舉，次辨，後結。即有其八：</p>

<h6 id="1. 總舉位名">1. 總舉位名</h6>

<p><strong>上品下生者：</strong></p>

<p><code>大乘下凡</code></p>

<p>一、從「上品下生者」以下，「總舉位名」，即是「大乘下善凡夫人」也。</p>

<h6 id="2. 受法不同">2. 受法不同</h6>

<p><strong>亦信因果，不謗大乘，但發無上道心：</strong></p>

<p>二、從「亦信因果」下至「無上道心」以來，正明「第六門」中，「受法不同」，即有其三：</p>

<p><code>不深信因果</code> <code>之相</code> <code>深信因果</code> <code>之相</code></p>

<p>(一)明所信因果不定，或信不信，故名為「亦」；或可亦同前深信也。又，雖信不深，善心數退，惡法數起，此乃由不深信苦樂因果也。若深信生死苦者，罪業畢竟不重犯；若深信淨土無為樂者，善心一發，永無退失也。</p>

<p><code>千佛遶身</code> <code>無由可救</code></p>

<p>(二) 明信雖間斷，於一切大乘不得疑謗。若起疑謗者，縱使千佛遶身，無由可救也。</p>

<p><code>諸善無功</code> <code>淨土菩提心</code> <code>合第三福</code></p>

<p>(三)明以上諸善似亦無功，唯發一念厭苦，樂生諸佛境界，速滿菩薩大悲願行，還入生死，普度眾生，故名「發菩提心」也。此義第三福中已明竟。</p>

<h6 id="3. 迴向願生">3. 迴向願生</h6>

<p><strong>以此功德，迴向願求生極樂國。</strong></p>

<p>三、從「以此功德」以下，正明「第八門」中，「迴前正行，向所求處」。</p>

<h6 id="4. 臨終聖接">4. 臨終聖接</h6>

<p><code>報佛兼化</code> <code>金蓮華迎</code> <code>我來迎汝</code></p>

<p><strong>行者命欲終時，阿彌陀佛及觀世音、大勢至，與諸菩薩，持金蓮華，化作五百佛，來迎此人。五百化佛一時授手，讚言：「法子，汝今清淨，發無上道心，我來迎汝。」見此事時，即自見身坐金蓮華；坐已華合，隨世尊後，即得往生七寶池中。</strong></p>

<p>四、從「行者命欲終時」下至「七寶池中」以來，正明「第九門」中，「臨終聖來迎接，去時遲疾」，即有其九：</p>

<p>(一) 明命延不久。</p>

<p><code>報佛來應</code></p>

<p>(二) 明彌陀與諸聖眾，持金華來應。</p>

<p><code>化佛授手</code></p>

<p>(三) 明化佛同時授手。</p>

<p>(四) 明聖眾同聲等讚。</p>

<p>(五) 明行者罪滅，故云「清淨」；述本所修，故云「發無上道心」。</p>

<p><code>告言來迎之由</code> <code>行者有疑</code></p>

<p>(六) 明行者雖睹靈儀，疑心恐不得往生，是故聖眾同聲告言「我來迎汝。」</p>

<p>(七) 明既蒙告及，即見自身已坐金華之上，籠籠而合。</p>

<p>(八) 明隨佛身後，一念即生。</p>

<p>(九) 明到彼在寶池中。</p>

<h6 id="5. 華開遲疾">5. 華開遲疾</h6>

<p><strong>一日一夜，蓮華乃開。</strong></p>

<p>五、從「一日一夜」以下，正明「第十門」中，「到彼華開，時節不同」。</p>

<h6 id="6. 華開得益">6. 華開得益</h6>

<p><strong>七日之中，乃得見佛；雖見佛身，於眾相好，心不明了。於三七日後乃了了見，聞眾音聲，皆演妙法；</strong></p>

<p>六、從「七日之中」下至「皆演妙法」以來，正明「第十一門」中，「華開以後，得益不同」。</p>

<h6 id="7. 他方得益">7. 他方得益</h6>

<p><strong>遊歷十方，供養諸佛，於諸佛前，聞甚深法。經三小劫，得百法明門，住歡喜地。</strong></p>

<p>七、從「遊歷十方」下至「住歡喜地」以來，正明「他方得益」，亦名後益也。</p>

<h6 id="8. 總結-2">8. 總結</h6>

<p><strong>是名上品下生者。</strong></p>

<p><strong>是名上輩生想，名第十四觀。</strong></p>

<p>八、從「是名」以下，「總結」。</p>

<p>上來雖有八句不同，廣解上品下生竟。</p>

<p><code>上輩讚</code></p>

<p>讚云：</p>

<p><code>上行上根</code> <code>就行分品</code></p>

<p>上輩上行上根人，求生淨土斷貪瞋。</p>

<p><code>五門助因</code></p>

<p>就行差別分三品，五門相續助三因。</p>

<p>一日七日專精進，畢命乘臺出六塵。</p>

<p>慶哉難逢今得遇，永證無為法性身。</p>

<p>上來雖有三位不同，總解上輩一門之義竟。</p>

<h4 id="十五、中輩觀）">(十五、中輩觀）</h4>

<p><code>十一門科</code></p>

<p>十五、就「中輩觀」行善，文前總料簡，即為十一門：</p>

<p><code>總明告命</code></p>

<p>(一) 者總明告命；</p>

<p><code>辨定其位</code></p>

<p>(二) 者正明辨定其位；</p>

<p><code>總舉有緣</code></p>

<p>(三) 者正明總舉有緣之類；</p>

<p><code>三心正因</code></p>

<p>(四) 者正明辨定三心，以為正因；</p>

<p><code>簡機堪否</code></p>

<p>(五) 者正明簡機，堪與不堪；</p>

<p><code>受法不同</code></p>

<p>(六) 者正明受法不同；</p>

<p><code>修業延促</code></p>

<p>(七) 者正明修業時節，延促有異；</p>

<p><code>迴向願生</code></p>

<p>(八) 者正明迴所修行，願生彌陀佛國；</p>

<p><code>臨終聖迎</code></p>

<p>(九) 者正明臨命終時，聖來迎接不同，去時遲疾；</p>

<p><code>華開遲疾</code></p>

<p>(十) 者正明到彼華開，遲疾不同；</p>

<p><code>華開得益</code></p>

<p>(十一) 者正明華開以後，得益有異。</p>

<p>上來雖有十一門不同，廣料簡中輩三品竟。</p>

<h4 id="4. 中品上生">4. 中品上生</h4>

<p><code>中品上生</code></p>

<p>次就「中品上生」位中，亦先舉，次辨，後結。即有其八：</p>

<h6 id="1. 總明告命">1. 總明告命</h6>

<p><strong>佛告阿難及韋提希：</strong></p>

<p>一、從「佛告阿難」以下，「總明告命」。</p>

<h6 id="2. 辨定其位">2. 辨定其位</h6>

<p><strong>中品上生者：</strong></p>

<p><code>小乘上凡</code></p>

<p>二、從「中品上生者」，正明「辨定其位」，即是「小乘根性上善凡夫人」也。</p>

<h6 id="3. 受法不同">3. 受法不同</h6>

<p><strong>若有眾生，受持五戒，持八戒齋，修行諸戒，不造五逆，無眾過患：</strong></p>

<p>三、從「若有眾生」下至「無眾過患」以來，正明「第五、第六門」中，「受法不同」，即有其四：</p>

<p>(一) 明簡機，堪與不堪。</p>

<p>(二) 明受持小乘齋戒等。</p>

<p>(三) 明小戒力微，不消五逆之罪。</p>

<p><code>合第二福</code></p>

<p>(四)明雖持小戒等，不得有犯；設有餘愆，恆須改悔，必令清淨：此即合上第二戒善之福也。然修戒時，或是終身，或一年、一月、一日、一夜、一時等，此時亦不定，大意皆畢命為期，不得毀犯也。</p>

<h6 id="4. 迴向願生">4. 迴向願生</h6>

<p><strong>以此善根，迴向願求生於西方極樂世界。</strong></p>

<p>四、從「以此善根迴向」以下，正明「第八門」中，「迴所修業，向所求處」。</p>

<h6 id="5. 臨終聖接">5. 臨終聖接</h6>

<p><strong>臨命終時，阿彌陀佛與諸比丘眷屬圍繞，放金色光，至其人所，演說苦、空、無常、無我，讚歎出家得離眾苦。行者見已，心大歡喜。自見己身坐蓮華臺，長跪合掌，為佛作禮。未舉頭頃，即得往生極樂世界。</strong></p>

<p>五、從「臨命終時」下至「極樂世界」以來，正明「第九門」中，「終時聖來迎接不同，去時遲疾」，即有其六：</p>

<p>(一) 明命延不久；</p>

<p><code>佛兼小眾之由</code></p>

<p>(二) 明彌陀與比丘眾來，無有菩薩。由是小乘根性，還感小根之眾也；</p>

<p>(三) 明佛放金光，照行者身；</p>

<p>(四)明佛為說法，又讚出家離多眾苦：種種俗緣、家業、王官、長征、遠防等。汝今出家，仰於四輩，萬事不憂，迥然自在，去住無障，為此得修道業，是故讚云「離眾苦」也；</p>

<p>(五) 明行者既見聞已，不勝欣喜，即自見身已坐華臺，低頭禮佛；</p>

<p><code>低頭在此</code> <code>舉頭在彼</code></p>

<p>(六) 明行者低頭在此，舉頭已在彼國也。</p>

<h6 id="6. 華開遲疾">6. 華開遲疾</h6>

<p><strong>蓮華尋開；</strong></p>

<p>六、從「蓮華尋開」者，正明「第十門」中，「到彼華開，遲疾不同」。</p>

<h6 id="7. 華開得益">7. 華開得益</h6>

<p><strong>當華敷時，聞眾音聲讚歎四諦，應時即得阿羅漢道，三明六通，具八解脫。</strong></p>

<p>七、從「當華敷時」下至「八解脫」以來，正明「第十一門」中，「華開以後，得益不同」，即有其三：</p>

<p>(一) 明寶華尋發。此由戒行精強故也；</p>

<p>(二) 明法音同讚四諦之德；</p>

<p>(三) 明到彼聞說四諦，即獲羅漢之果。</p>

<p>言「羅漢」者，此云無生，亦云無著。因亡故無生，果喪故無著。</p>

<p>言「三明」者，宿命明、天眼明、漏盡明也。</p>

<p>言「八解脫」者，內有色、外觀色，一解脫；內無色、外觀色，二解脫；不淨相，三解脫；四空及滅盡，總成八也。</p>

<h6 id="8. 總結-3">8. 總結</h6>

<p><strong>是名中品上生者。</strong></p>

<p>八、從「是名」以下，「總結」。</p>

<p>上來雖有八句不同，廣解中品上生竟。</p>

<h4 id="5. 中品中生">5. 中品中生</h4>

<p><code>中品中生</code></p>

<p>次就「中品中生」位中，亦先舉，次辨，後結。即有其七：</p>

<h6 id="1. 辨定其位">1. 辨定其位</h6>

<p><strong>中品中生者：</strong></p>

<p><code>小乘下凡</code></p>

<p>一、從「中品中生」者，「總舉行名，辨定其位」，即是「小乘下善凡夫人」也。</p>

<h6 id="2. 簡機受法">2. 簡機受法</h6>

<p><strong>若有眾生，若一日一夜持八戒齋，若一日一夜持沙彌戒，若一日一夜持具足戒，威儀無缺：</strong></p>

<p>二、從「若有眾生」下至「威儀無缺」以來，正明「第五、六、七門」中，「簡機、時分、受法等不同」，即有其三：</p>

<p>(一) 明受持八戒齋；</p>

<p>(二) 明受持沙彌戒；</p>

<p>(三) 明受持具足戒。</p>

<p><code>合第二福</code></p>

<p>此三品戒，皆同一日一夜，清淨無犯；乃至輕罪，如犯極重之過。三業威儀，不令有失也。此即合上第二福，應知。</p>

<h6 id="3. 迴向願生">3. 迴向願生</h6>

<p><strong>以此功德，迴向願求生極樂國。</strong></p>

<p>三、從「以此功德」以下，正明「迴所修業，向所求處」。</p>

<h6 id="4. 臨終聖接">4. 臨終聖接</h6>

<p><code>空中聲讚</code> <code>我來迎汝</code></p>

<p><strong>戒香熏修，如此行者，命欲終時，見阿彌陀佛與諸眷屬，放金色光，持七寶蓮華，至行者前。行者自聞空中有聲，讚言：「善男子，如汝善人，隨順三世諸佛教故，我來迎汝。」行者自見坐蓮華上，蓮華即合，生於西方極樂世界，在寶池中。</strong></p>

<p>四、從「戒香熏修」下至「七寶池中」以來，正明「第九門」中，「行者終時，聖來迎接，去時遲疾」，即有其八：</p>

<p>(一) 明命延不久；</p>

<p>(二) 明彌陀與諸比丘眾來；</p>

<p>(三) 明佛放金光，照行者身；</p>

<p>(四) 明比丘持華來現；</p>

<p>(五) 明行者自見聞空聲等讚；</p>

<p><code>告言來迎之由</code></p>

<p>(一) 明佛讚言「汝深信佛語，隨順無疑，故來迎汝」；</p>

<p>(七) 明既蒙佛讚，即見自坐華座，坐已華合；</p>

<p>(八) 明華既合已，即入西方寶池之內。</p>

<h6 id="5. 華開遲疾-2">5. 華開遲疾</h6>

<p><strong>經於七日，蓮華乃敷；</strong></p>

<p>五、從「經於七日」以下，正明「第十門」中，「到彼華開，時節不同」。</p>

<h6 id="6. 華開得益-2">6. 華開得益</h6>

<p><strong>華既敷已，開目合掌，讚歎世尊；聞法歡喜，得須陀洹。經半劫已，成阿羅漢。</strong></p>

<p>六、從「華既敷已」下至「成羅漢」以來，正明「第十一門」中，「華開以後，得益不同」，即有其四：</p>

<p>(一) 明華開見佛；</p>

<p>(二) 明合掌讚佛；</p>

<p>(三) 明聞法得於初果；</p>

<p>(四) 明經半劫已，方成羅漢。</p>

<h6 id="7. 總結">7. 總結</h6>

<p><strong>是名中品中生者。</strong></p>

<p>七、從「是名」以下，「總結」。</p>

<p>上來雖有七句不同，廣解中品中生竟。</p>

<h4 id="6. 中品下生">6. 中品下生</h4>

<p><code>中品下生</code></p>

<p>次就「中品下生」位中，亦先舉，次辨，後結。即有其七：</p>

<h6 id="1. 辨定其位">1. 辨定其位</h6>

<p><strong>中品下生者：</strong></p>

<p><code>世善上凡</code></p>

<p>一、從「中品下生」以下，正明「總舉行名，辨定其位」，即是「世善上福凡夫人」也。</p>

<h6 id="2. 簡機受法">2. 簡機受法</h6>

<p><strong>若有善男子、善女人，孝養父母，行世仁慈。</strong></p>

<p>二、從「若有善男子」下至「行世仁慈」以來，正明「第五、第六門」中，「簡機、受法不同」，即有其四：</p>

<p>(一) 明簡機；</p>

<p><code>合第一福</code></p>

<p>(二) 明孝養父母，奉順六親，即合上初福第一、第二句；</p>

<p><code>天性柔善</code></p>

<p>(三) 明此人性調柔善，不簡自他，見物遭苦，起於慈敬；</p>

<p><code>非為出離</code></p>

<p>(四) 正明此品之人，不曾見聞佛法，亦不解悕求，但自行孝養也，應知。</p>

<h6 id="3. 臨終遇法">3. 臨終遇法</h6>

<p><code>四十八願</code></p>

<p><strong>此人命欲終時，遇善知識，為其廣說阿彌陀佛國土樂事，亦說法藏比丘四十八願；</strong></p>

<p>三、從「此人命欲終時」下至「四十八願」以來，正明「第八門」中，「臨終遇逢佛法，時節分齊」。</p>

<h6 id="4. 得生之益">4. 得生之益</h6>

<p><strong>聞此事已，尋即命終，譬如壯士屈伸臂頃，即生西方極樂世界。</strong></p>

<p>四、從「聞此事已」下至「極樂世界」以來，正明「第九門」中，「得生之益，去時遲疾」也。</p>

<h6 id="5. 華開不開">5. 華開不開</h6>

<p><strong>經七日已，</strong></p>

<p>五、從「生經七日」者，正明「第十門」中，「到彼華開不開為異」。</p>

<h6 id="6. 華開得益-3">6. 華開得益</h6>

<p><strong>遇觀世音及大勢至，聞法歡喜，得須陀洹。過一小劫，成阿羅漢。</strong></p>

<p>六、從「遇觀世音」下至「成羅漢」以來，正明「第十一門」中，「華開以後，得益不同」，即有其三：</p>

<p>(一) 明逕時以後，得遇觀音、大勢；</p>

<p>(二) 明既逢二聖，得聞妙法；</p>

<p>(三) 明逕一小劫以後，始悟羅漢也。</p>

<h6 id="7. 總結-2">7. 總結</h6>

<p><strong>是名中品下生者。</strong></p>

<p><strong>是名中輩生想，名第十五觀。</strong></p>

<p>七、從「是名」以下，「總結」。</p>

<p>上來雖有七句不同，廣解中品下生竟。</p>

<p><code>中輩讚</code></p>

<p>讚云：</p>

<p><code>中行中根</code></p>

<p>中輩中行中根人，一日齋戒處金蓮。</p>

<p>孝養父母教迴向，為說西方快樂因。</p>

<p>佛與聲聞眾來取，直到彌陀華座邊。</p>

<p>百寶華籠經七日，三品蓮開證小真。</p>

<p>上來雖有三位不同，總解中輩一門之義竟。</p>

<h4 id="十六、下輩觀">(十六、下輩觀)</h4>

<p><code>十六、下輩觀</code> <code>十一門科</code></p>

<p>十六、就「下輩觀」善惡二行，文前料簡，即為十一門：</p>

<p><code>總明告命</code></p>

<p>(一) 者總明告命；</p>

<p><code>辨定其位</code></p>

<p>(二) 者辨定其位；</p>

<p><code>總舉有緣</code></p>

<p>(三) 者總舉有緣生類；</p>

<p><code>三心正因</code></p>

<p>(四) 者辨定三心，以為正因；</p>

<p><code>簡機堪否</code></p>

<p>(五) 者簡機，堪與不堪；</p>

<p><code>受苦樂法</code></p>

<p>(六) 者明受苦樂二法不同；</p>

<p><code>修業延促</code></p>

<p>(七) 者明修業時節，延促有異；</p>

<p><code>迴向願生</code></p>

<p>(八) 者明迴所修行，向所求處；</p>

<p><code>臨終聖迎</code></p>

<p>(九) 者明臨終時，聖來迎接不同，去時遲疾；</p>

<p><code>華開遲疾</code></p>

<p>(十) 者明到彼華開，遲疾不同；</p>

<p><code>華開得益</code></p>

<p>(十一) 者明華開以後，得益有異。</p>

<p>上來雖有十一門不同，總料簡下輩三位竟。</p>

<h4 id="7. 下品上生">7. 下品上生</h4>

<p><code>下品上生</code></p>

<p>次就「下品上生」位中，亦先舉，次辨，後結。即有其九：</p>

<h6 id="1. 正明告命-2">1. 正明告命</h6>

<p><strong>佛告阿難及韋提希：</strong></p>

<p>一、從「佛告阿難」以下，正明「告命」。</p>

<h6 id="2. 辨定其位-2">2. 辨定其位</h6>

<p><strong>下品上生者：</strong></p>

<p><code>十惡輕罪</code></p>

<p>二、從「下品上生」者，正明「辨定其位」，即是「造十惡輕罪凡夫人」也。</p>

<h6 id="3. 簡機造惡">3. 簡機造惡</h6>

<p><strong>或有眾生，作眾惡業；雖不誹謗方等經典，如此愚人多造惡法，無有慚愧。</strong></p>

<p>三、從「或有眾生」下至「無有慚愧」以來，正明「第五門」中，「簡機，舉出一生以來，造惡輕重之相」，即有其五：</p>

<p>(一) 明總舉造惡之機；</p>

<p>(二) 明造作眾惡；</p>

<p>(三) 明雖作眾罪，於諸大乘，不生誹謗；</p>

<p>(四) 明重牒造惡之人，非智者之類也；</p>

<p>(五) 明此等愚人，雖造眾罪，總不生愧心。</p>

<h6 id="4. 臨終遇法">4. 臨終遇法</h6>

<p><code>六字佛名</code> <code>一稱往生</code></p>

<p><strong>命欲終時，遇善知識，為說大乘十二部經首題名字；以聞如是諸經名故，除卻千劫極重惡業。智者復教合掌叉手，稱「南無阿彌陀佛」；稱佛名故，除五十億劫生死之罪。</strong></p>

<p>四、從「命欲終時」下至「生死之罪」以來，正明「造惡人等，臨終遇善聞法」，即有其六：</p>

<p><code>命延不久</code></p>

<p>(一) 明命延不久；</p>

<p><code>忽遇知識</code></p>

<p>(二) 明忽遇往生善知識；</p>

<p><code>為讚眾經</code></p>

<p>(三) 明善人為讚眾經；</p>

<p><code>除罪千劫</code></p>

<p>(四) 明以聞經功力，除罪千劫；</p>

<p><code>轉教稱名</code></p>

<p>(五) 明智者轉教稱念彌陀之號；</p>

<p><code>除罪五百萬劫</code></p>

<p>(六) 明以稱彌陀名故，除罪五百萬劫。</p>

<p><code>聞經稱佛</code> <code>除罪比較</code> <code>問答</code></p>

<p>問曰：何故聞經十二部，但除罪千劫；稱佛一聲，即除罪五百萬劫者，何意也？</p>

<p>答曰：造罪之人障重，加以死苦來逼，善人雖說多經，餐受之心浮散；由心散故，除罪稍輕。又，佛名是一，即能攝散以住心，復教令正念稱名，由心重故，即能除罪多劫也。</p>

<h6 id="5. 臨終聖接">5. 臨終聖接</h6>

<p><code>稱佛名故</code> <code>諸罪消滅</code> <code>我來迎汝</code></p>

<p><strong>爾時彼佛即遣化佛、化觀世音、化大勢至，至行者前，讚言：「善男子，以汝稱佛名故，諸罪消滅，我來迎汝。」作是語已，行者即見化佛光明遍滿其室；見已歡喜，即便命終，乘寶蓮華，隨化佛後，生寶池中。</strong></p>

<p>五、從「爾時彼佛」下至「生寶池中」以來，正明「第九門」中，「終時化眾來迎，去時遲疾」，即有其六：</p>

<p><code>應聲來現</code></p>

<p>(一) 明行者正稱名時，彼彌陀即遣化眾，應聲來現；</p>

<p><code>選擇化讚</code></p>

<p>(二) 明化眾既已身現，即同讚行人；</p>

<p><code>望佛願意</code> <code>唯勸稱名</code> <code>稱名要益</code></p>

<p>(三)明所聞化讚，但述「稱佛之功，我來迎汝」，不論聞經之事。然望佛願意者，唯勸正念稱名，往生義疾，不同雜散之業。如此經及諸部中，處處廣歎，勸令稱名，將為要益也，應知；</p>

<p>(四) 明既蒙化眾告及，即見光明遍室；</p>

<p><code>光照命終</code></p>

<p>(五) 明既蒙光照，報命尋終；</p>

<p>(六) 明乘華從佛，生寶池中。</p>

<h6 id="6. 華開遲疾">6. 華開遲疾</h6>

<p><strong>經七七日，蓮華乃敷；</strong></p>

<p>六、從「經七七日」以下，正明「第十門」中，「到彼華開，遲疾不同」。</p>

<h6 id="7. 華開得益">7. 華開得益</h6>

<p><code>始發勝心</code></p>

<p><strong>當華敷時，大悲觀世音菩薩及大勢至菩薩，放大光明，住其人前，為說甚深十二部經；聞已信解，發無上道心。經十小劫，具百法明門，得入初地。</strong></p>

<p>七、從「當華敷時」下至「得入初地」以來，正明「第十一門」中，「華開以後，得益有異」，即有其五：</p>

<p>(一) 明觀音等先放神光；</p>

<p>(二) 明身赴行者寶華之側；</p>

<p>(三) 明為說前生所聞之教；</p>

<p>(四) 明行者聞已，領解發心；</p>

<p>(五) 明遠逕多劫，證臨百法之位也。</p>

<h6 id="8. 總結-4">8. 總結</h6>

<p><strong>是名下品上生者。</strong></p>

<p>八、從「是名」以下，「總結」。</p>

<h6 id="9. 重舉行益">9. 重舉行益</h6>

<p><strong>得聞佛名、法名，及聞僧名；聞三寶名，即得往生。</strong></p>

<p><code>通念三寶</code></p>

<p>九、從「得聞佛名」以下，「重舉行者之益，非但念佛獨得往生，法、僧通念亦得去也」。</p>

<p>上來雖有九句不同，廣解下品上生竟。</p>

<h4 id="8. 下品中生">8. 下品中生</h4>

<p><code>下品中生</code></p>

<p>次就「下品中生」位中，亦先舉，次辨，後結。即有其七：</p>

<h6 id="1. 總明告命-2">1. 總明告命</h6>

<p><strong>佛告阿難及韋提希：</strong></p>

<p>一、從「佛告阿難」以下，「總明告命」。</p>

<h6 id="2. 辨定其位-3">2. 辨定其位</h6>

<p><strong>下品中生者：</strong></p>

<p><code>破戒次罪</code></p>

<p>二、從「下品中生」者，正明「辨定其位」，即是「破戒次罪凡夫人」也。</p>

<h6 id="3. 簡機造業">3. 簡機造業</h6>

<p><code>定入地獄</code></p>

<p><strong>或有眾生，毀犯五戒、八戒及具足戒；如此愚人，偷僧祇物，盜現前僧物，不淨說法，無有慚愧，以諸惡業而自莊嚴。如此罪人，以惡業故，應墮地獄。</strong></p>

<p>三、從「或有眾生」下至「應墮地獄」以來，正明「第五、第六門」中，「簡機造業」，即有其七：</p>

<p>(一) 明總舉造惡之機。</p>

<p>(二) 明多犯諸戒。</p>

<p>(三) 明偷盜僧物。</p>

<p>(四) 明邪命說法。</p>

<p>(五) 明總無愧心。</p>

<p>(六)明兼造眾罪，內心發惡，外即身口為惡；既自身不善，又見者皆憎，故云諸惡心自莊嚴也。</p>

<p>(七) 明驗斯罪狀，定入地獄。</p>

<h6 id="4. 善惡來迎">4. 善惡來迎</h6>

<p><code>獄火俱至</code> <code>臨終遇法</code> <code>聞名往生</code> <code>臨終聖接</code></p>

<p><strong>命欲終時，地獄眾火一時俱至。遇善知識，以大慈悲，即為讚說阿彌陀佛十力威德，廣讚彼佛光明神力，亦讚戒、定、慧、解脫、解脫知見。此人聞已，除八十億劫生死之罪。地獄猛火化為清涼風，吹諸天華。華上皆有化佛菩薩，迎接此人。如一念頃，即得往生。</strong></p>

<p>四、從「命欲終時」下至「即得往生」以來，正明「第九門」中，「終時善惡來迎」，即有其九：</p>

<p><code>罪命不久</code></p>

<p>(一) 明罪人命延不久；</p>

<p><code>獄火來現</code></p>

<p>(二) 明獄火來現；</p>

<p><code>忽遇知識</code></p>

<p>(三) 明正火現時，遇善知識；</p>

<p><code>讚彌陀德</code></p>

<p>(四) 明善人為說彌陀功德；</p>

<p><code>聞名罪除</code></p>

<p>(五) 明罪人既聞彌陀名號，即除罪多劫；</p>

<p><code>火變為風</code></p>

<p>(六) 明既蒙罪滅，火變為風；</p>

<p><code>天華來應</code></p>

<p>(七) 明天華隨風來應，羅列目前；</p>

<p><code>化眾來迎</code></p>

<p>(八) 明化眾來迎；</p>

<p><code>一念往生</code></p>

<p>(九) 明去時遲疾。</p>

<h6 id="5. 華開遲疾-3">5. 華開遲疾</h6>

<p><strong>七寶池中，蓮華之內，經於六劫，</strong></p>

<p>五、從「七寶池中」下至「六劫」以來，正明「第十門」中，「到彼華開，時節不同」。</p>

<h6 id="6. 華開得益-4">6. 華開得益</h6>

<p><code>始發勝心</code></p>

<p><strong>蓮華乃敷，觀世音、大勢至以梵音聲安慰彼人，為說大乘甚深經典；聞此法已，應時即發無上道心。</strong></p>

<p>六、從「蓮華乃敷」下至「發無上道心」以來，正明「第十一門」中，「華開以後，得益有異」，即有其三：</p>

<p>(一) 明華既開已，觀音等梵聲安慰；</p>

<p>(二) 明為說甚深妙典；</p>

<p>(三) 明行者領解發心。</p>

<h6 id="7. 總結-3">7. 總結</h6>

<p><strong>是名下品中生者。</strong></p>

<p>七、從「是名」以下，「總結」。</p>

<p>上來雖有七句不同，廣解下品中生竟。</p>

<h4 id="9. 下品下生">9. 下品下生</h4>

<p><code>下品下生</code></p>

<p>次就「下品下生」位中，亦先舉，次辨，後結。即有其七：</p>

<h6 id="1. 總明告命-3">1. 總明告命</h6>

<p><strong>佛告阿難及韋提希：</strong></p>

<p>一、從「佛告阿難」以下，「總明告命」。</p>

<h6 id="2. 辨定其位-4">2. 辨定其位</h6>

<p><strong>下品下生者：</strong></p>

<p><code>五逆重罪</code></p>

<p>二、從「下品下生」者，正明「辨定其位」，即是「具造五逆等重罪凡夫人」也。</p>

<h6 id="3. 簡機造惡">3. 簡機造惡</h6>

<p><code>獄報無窮</code></p>

<p><strong>或有眾生，作不善業，五逆十惡，具諸不善。如此愚人，以惡業故，應墮惡道，經歷多劫，受苦無窮。</strong></p>

<p>三、從「或有眾生」下至「受苦無窮」以來，正明「第五、第六門」中，「簡機造惡輕重之相」，即有其七：</p>

<p>(一) 明造惡之機。</p>

<p>(二) 明總舉不善之名。</p>

<p>(三) 明簡罪輕重。</p>

<p>(四) 明總結眾惡，非智人之業。</p>

<p>(五) 明造惡既多，罪亦非輕。</p>

<p>(六) 明非業不受其報，非因不受其果；因業既非是樂，果報焉能不苦也！</p>

<p>(七) 明造惡之因既具，酬報之劫未窮。</p>

<p><code>逆謗除取</code> <code>問答</code></p>

<p>問曰：如四十八願中，唯除五逆、誹謗正法，不得往生。今此《觀經》下品下生中，簡謗法、攝五逆者，有何意也？</p>

<p><code>攝抑二門</code></p>

<p>答曰：此義仰就抑止門中解。</p>

<p><code>未造抑止</code></p>

<p>如四十八願中，除謗法、五逆者，然此之二業，其障極重，眾生若造，直入阿鼻，歷劫周慞，無由可出；但如來恐其造斯二過，方便止言「不得往生」，亦不是不攝也。</p>

<p><code>已造攝取</code></p>

<p>又，下品下生中，取五逆、除謗法者，其五逆已作，不可捨令流轉，還發大悲，攝取往生。然謗法之罪未為，又止言「若起謗法，即不得生」，此就未造業而解也；若造，還攝得生。</p>

<p><code>雖生華合</code> <code>華內三障</code></p>

<p>雖得生彼，華合逕於多劫。此等罪人在華內時，有三種障：一者不得見佛及諸聖眾，二者不得聽聞正法，三者不得歷事供養。除此以外，更無諸苦。經云「猶如比丘入三禪之樂」也，應知。</p>

<p><code>華中多劫</code> <code>猶勝阿鼻</code></p>

<p>雖在華中多劫不開，可不勝阿鼻地獄之中，長時永劫受諸苦痛也！</p>

<p>此義就抑止門解竟。</p>

<h6 id="4. 念佛現益">4. 念佛現益</h6>

<p><code>苦逼失念</code> <code>轉教口稱</code> <code>十聲往生</code> <code>六字佛名</code> <code>臨終聖接</code> <code>金蓮如日</code></p>

<p><strong>如此愚人，臨命終時，遇善知識，種種安慰，為說妙法，教令念佛。彼人苦逼，不遑念佛。善友告言：「汝若不能念彼佛者，應稱無量壽佛。」如是至心，令聲不絕，具足十念，稱南無阿彌陀佛。稱佛名故，於念念中，除八十億劫生死之罪。命終之時，見金蓮華，猶如日輪，住其人前；如一念頃，即得往生極樂世界。</strong></p>

<p>四、從「如此愚人」下至「生死之罪」以來，正明「聞法念佛，得蒙現益」，即有其十：</p>

<p><code>五逆罪人</code></p>

<p>(一) 明重牒造惡之人；</p>

<p><code>命延不久</code></p>

<p>(二) 明命延不久；</p>

<p><code>忽遇知識</code></p>

<p>(三) 明臨終遇善知識；</p>

<p><code>教念佛名</code></p>

<p>(四) 明善人安慰，教令念佛；</p>

<p><code>苦逼失念</code></p>

<p>(五) 明罪人死苦來逼，無由得念佛名；</p>

<p><code>轉教口稱</code></p>

<p>(六) 明善友知苦失念，轉教口稱彌陀名號；</p>

<p><code>聲聲無間</code></p>

<p>(七) 明念數多少，聲聲無間；</p>

<p><code>念念逆除</code></p>

<p>(八) 明除罪多劫；</p>

<p><code>正念華迎</code></p>

<p>(九) 明臨終正念，即有金華來應；</p>

<p><code>直歸本國</code></p>

<p>(十) 明去時遲疾，直到所歸之國。</p>

<h6 id="5. 華開遲疾-4">5. 華開遲疾</h6>

<p><strong>於蓮華中，滿十二大劫，蓮華方開，</strong></p>

<p>五、從「於蓮華中，滿十二大劫」以下，正明「第十門」中，「到彼華開，遲疾不同」。</p>

<h6 id="6. 華開得益-5">6. 華開得益</h6>

<p><code>始發勝心</code></p>

<p><strong>觀世音、大勢至，以大悲音聲，為其廣說諸法實相、除滅罪法；聞已歡喜，應時即發菩提之心。</strong></p>

<p>六、從「觀音大勢」下至「發菩提心」以來，正明「第十一門」中，「華開以後，得益有異」，即有其三：</p>

<p>(一) 明二聖為宣甚深妙法；</p>

<p>(二) 明除罪歡喜；</p>

<p>(三) 明後發勝心。</p>

<h6 id="7. 總結-4">7. 總結</h6>

<p><strong>是名下品下生者。</strong></p>

<p><strong>是名下輩生想，名第十六觀。</strong></p>

<p>七、從「是名」以下，「總結」。</p>

<p>上來雖有七句不同，廣解下品下生竟。</p>

<p><code>下輩讚</code></p>

<p>讚云：</p>

<p><code>下行下根</code> <code>十惡五逆</code></p>

<p>下輩下行下根人，十惡五逆等貪瞋。</p>

<p><code>四重謗法</code></p>

<p>四重偷僧謗正法，未曾慚愧悔前愆。</p>

<p><code>獄火雲集</code></p>

<p>終時苦相如雲集，地獄猛火罪人前。</p>

<p><code>急勸專稱</code></p>

<p>忽遇往生善知識，急勸專稱彼佛名。</p>

<p><code>尋聲佛到</code> <code>一念往生</code></p>

<p>化佛菩薩尋聲到，一念傾心入寶蓮。</p>

<p><code>始發菩提</code></p>

<p>三華障重開多劫，於時始發菩提因。</p>

<p>上來雖有三位不同，總解下輩一門之義竟。</p>

<p><code>十三定善因請</code> <code>九品散善自開</code></p>

<p>前明十三觀以為定善，即是韋提致請，如來已答；後明三福九品，名為散善，是佛自說：雖有定散兩門有異，總解正宗分竟。</p>

<h3 id="3. 得益分">3. 得益分</h3>

<p>三、就「得益分」中，亦先舉，次辨。即有其七：</p>

<h6 id="1. 牒前生後">1. 牒前生後</h6>

<p><strong>說是語時，</strong></p>

<p>初、言「說是語」者，正明「總牒前文，生後得益之相」。</p>

<h6 id="2. 能聞法人">2. 能聞法人</h6>

<p><strong>韋提希與五百侍女聞佛所說，</strong></p>

<p>二、從「韋提」以下，正明「能聞法人」。</p>

<h6 id="3. 光臺見國">3. 光臺見國</h6>

<p><strong>應時即見極樂世界廣長之相，</strong></p>

<p>三、從「應時即見極樂」以下，正明「夫人等，於上光臺中，見極樂之相」。</p>

<h6 id="4. 韋提得忍">4. 韋提得忍</h6>

<p><strong>得見佛身及二菩薩，心生歡喜，歎未曾有，豁然大悟，逮無生忍。</strong></p>

<p>四、從「得見佛身及二菩薩」以下，正明「夫人於第七觀初，見無量壽佛時，即得無生之益」。</p>

<h6 id="5. 侍女求生">5. 侍女求生</h6>

<p><strong>五百侍女發阿耨多羅三藐三菩提心，願生彼國。</strong></p>

<p>五、從「侍女」以下，正明「睹斯勝相，各發無上之心，求生淨土」。</p>

<h6 id="6. 侍女蒙記">6. 侍女蒙記</h6>

<p><strong>世尊悉記，皆當往生；生彼國已，獲得諸佛現前三昧。</strong></p>

<p>六、從「世尊悉記」以下，正明「侍女得蒙尊記，皆生彼國，即獲現前三昧」。</p>

<h6 id="7. 諸天發心">7. 諸天發心</h6>

<p><strong>無量諸天，發無上道心。</strong></p>

<p><code>觀經七稀奇</code> <code>益</code> <code>二見五聞</code></p>

<p>七、從「無量諸天」以下，正明前厭苦緣中，釋梵護世諸天等，從佛王宮，臨空聽法：或見釋迦毫光轉變，或見彌陀金色靈儀，或聞九品往生殊異，或聞定散兩門俱攝，或聞善惡之行齊歸，或聞西方淨土對目非遠，或聞一生專精決志、永與生死分流。「此等諸天，既聞如來廣說稀奇之益，各發無上之心」。</p>

<p><code>聞說獲益之由</code></p>

<p>斯乃佛是聖中之極，發語成經，凡惑之類蒙餐，能使聞之獲益。</p>

<p>上來雖有七句不同，廣解得益分竟。</p>

<h3 id="4. 流通分">4. 流通分</h3>

<p>四、次明「流通分」。於中有二：</p>

<p><code>王宮流通</code></p>

<p>(一) 明王宮流通；</p>

<p><code>耆闍流通</code></p>

<p>(二) 明耆闍流通。</p>

<p><code>王宮流通</code></p>

<p>今先就王宮流通分中，即有其七：</p>

<h6 id="1. 請發之由">1. 請發之由</h6>

<p><strong>爾時阿難即從座起，白佛言：世尊，當何名此經？此法之要，當云何受持？</strong></p>

<p>一、從「爾時阿難」以下，正明「請發之由」。</p>

<h6 id="2. 答問經名">2. 答問經名</h6>

<p><strong>佛告阿難：此經名《觀極樂國土無量壽佛觀世音菩薩大勢至菩薩》，亦名《淨除業障生諸佛前》。</strong></p>

<p>二、從「佛告阿難」以下，正明「如來雙標依正，以立經名」；又能依經起行，三障之雲自卷，答前初問「云何名此經」一句。</p>

<h6 id="3. 答問受持">3. 答問受持</h6>

<p><strong>汝當受持，無令忘失。</strong></p>

<p>三、從「汝當受持」以下，答前後問「云何受持」一句。</p>

<h6 id="4. 念觀比較">4. 念觀比較</h6>

<p><code>聞名除罪</code> <code>何況憶念</code></p>

<p><strong>行此三昧者，現身得見無量壽佛及二大士。若善男子及善女人，但聞佛名、二菩薩名，除無量劫生死之罪，何況憶念！</strong></p>

<p>四、從「行此三昧者」下至「何況憶念」以來，正明「比較顯勝，勸人奉行」，即有其四：</p>

<p>(一) 明總標定善，以立三昧之名；</p>

<p>(二) 明依觀修行，即見三身之益；</p>

<p><code>能行教機</code></p>

<p>(三) 明重舉能行教之機；</p>

<p>(四) 正明比較顯勝，但聞三身之號，尚滅多劫罪愆，何況正念歸依而不獲證也。</p>

<h6 id="5. 絕讚念佛">5. 絕讚念佛</h6>

<p><code>芬陀華喻之文</code> <code>二聖為友之文</code></p>

<p><strong>若念佛者，當知此人，則是人中芬陀利華；觀世音菩薩、大勢至菩薩，為其勝友；當坐道場，生諸佛家。</strong></p>

<p><code>念佛絕比</code></p>

<p>五、從「若念佛者」下至「生諸佛家」以來，正顯「念佛三昧功能超絕，實非雜善得為比類」。即有其五：</p>

<p><code>專念佛名</code></p>

<p>(一) 明專念彌陀佛名。</p>

<p>(二) 明指讚能念之人。</p>

<p>(三) 明若能相續念佛者，此人甚為稀有，更無物可以方之，故引芬陀利為喻。</p>

<p><code>芬陀利華釋</code></p>

<p>言「芬陀利」者，名人中好華，亦名稀有華，亦名人中上上華，亦名人中妙好華；此華相傳名蔡華是。</p>

<p><code>五種嘉譽之文</code></p>

<p><strong>若念佛者，即是人中好人，人中妙好人，人中上上人，人中稀有人，人中最勝人也。</strong></p>

<p><code>二聖影護</code></p>

<p>(四) 明專念彌陀名者，即觀音、勢至，常隨影護，亦如親友知識也。</p>

<p><code>生諸佛家</code></p>

<p>(五)明今生既蒙此益，捨命即入諸佛之家，即淨土是也。到彼長時聞法，歷事供養，因圓果滿，道場之座豈賒！</p>

<h6 id="6. 選擇付囑">6. 選擇付囑</h6>

<p><code>唯囑持名之文</code></p>

<p><strong>佛告阿難：汝好持是語，持是語者，即是持無量壽佛名。</strong></p>

<p>六、從「佛告阿難，汝好持是語」以下，正明「付囑彌陀名號，流通於遐代」。</p>

<p><code>要弘廢立之文</code> <code>(念觀廢立)</code> <code>望佛本願</code></p>

<p><strong>上來雖說定散兩門之益，望佛本願，意在眾生一向專稱彌陀佛名。</strong></p>

<h6 id="7. 聞皆喜躍">7. 聞皆喜躍</h6>

<p><strong>佛說此語時，尊者目犍連、尊者阿難及韋提希等，聞佛所說，皆大歡喜。</strong></p>

<p><code>聞所未聞</code> <code>見所未見</code> <code>歡喜踴躍</code></p>

<p>七、從「佛說此語時」以下，正明「能請、能傳等，聞所未聞，見所未見，遇餐甘露，喜躍無以自勝」也。</p>

<p>上來雖有七句不同，廣解王宮流通分竟。</p>

<h3 id="5. 耆闍會">5. 耆闍會</h3>

<p>五、就「耆闍會」中，亦有其三：</p>

<p>(一) 序分</p>

<p><code>步空還山</code></p>

<p><strong>爾時世尊，足步虛空，還耆闍崛山。</strong></p>

<p>一、從「爾時世尊」以下，明「耆闍序分」。</p>

<p>(二) 正宗分</p>

<p><strong>爾時阿難，廣為大眾說如上事。</strong></p>

<p>二、從「爾時阿難」以下，明「耆闍正宗分」。</p>

<p>(三) 流通分</p>

<p><strong>無量諸天，及龍、夜叉，聞佛所說，皆大歡喜，禮佛而退。</strong></p>

<p>三、從「無量諸天」以下，明「耆闍流通分」。</p>

<p><code>耆闍分</code></p>

<p>上來雖有三義不同，總明耆闍分竟。</p>

<h3 id="總結">總結</h3>

<p><code>總結一經</code></p>

<p>(一) 序分</p>

<p>初、從「如是我聞」下至「云何見極樂世界」以來，明「序分」。</p>

<p>(二) 正宗分</p>

<p>二、從「日觀」下至「下品下生」以來，明「正宗分」。</p>

<p>(三) 得益分</p>

<p>三、從「說是語時」下至「諸天發心」以來，明「得益分」。</p>

<p>(四) 流通分</p>

<p>四、從「爾時阿難」下至「韋提等歡喜」以來，明「王宮流通分」。</p>

<p>(五) 耆闍分</p>

<p>五、從「爾時世尊」下至「作禮而退」以來，總明「耆闍分」。</p>

<p>上來雖有五分不同，總解《觀經》一部文義竟。</p>

<h3 id="後跋">後跋</h3>

<p><code>真宗叵遇</code> <code>五趣齊生</code> <code>聖智懷疑</code> <code>阿難宣化</code></p>

<p>竊以真宗叵遇，淨土之要難逢，欲使五趣齊生，是以勸聞於後代。但如來神力，轉變無方，隱顯隨機，王宮密化，於是耆闍聖眾，小智懷疑，佛後還山，弗窺委況；於時阿難為宣王宮之化，定散兩門，異眾因此同聞，莫不奉行而頂戴。</p>

<p><code>呈證流通</code> <code>疏前請證</code></p>

<p>敬白一切有緣知識等：余既是生死凡夫，智慧淺短，然佛教幽微，不敢輒生異解，遂即標心結願，請求靈驗，方可造心：</p>

<p>「南無歸命盡虛空遍法界一切三寶，釋迦牟尼佛、阿彌陀佛、觀音、勢至，彼土諸菩薩大海眾，及一切莊嚴相等。</p>

<p><code>觀經要義</code> <code>楷定古今</code></p>

<p><strong>某今欲出此《觀經》要義，楷定古今。</strong>若稱三世諸佛、釋迦佛、阿彌陀佛等大悲願意者，願於夢中得見如上所願一切境界諸相。」</p>

<p>於佛像前結願已，日別誦《阿彌陀經》三遍，念阿彌陀佛三萬遍，至心發願。</p>

<p><code>第一證</code> <code>請證當夜</code></p>

<p>即於當夜，見西方空中，如上諸相境界悉皆顯現：雜色寶山，百重千重；種種光明，下照於地；地如金色，中有諸佛菩薩，或坐或立，或語或默，或動身手，或住不動者。</p>

<p>既見此相，合掌立觀，量久乃覺。覺已不勝欣喜，於即條錄義門。</p>

<p><code>第二證</code> <code>玄科每夜</code> <code>夢僧指授</code></p>

<p>自此以後，每夜夢中，常有一僧而來，指授玄義科文。既了，更不復見。</p>

<p><code>脫本更期</code></p>

<p>後時脫本竟已，復更至心，要期七日，日別誦《阿彌陀經》十遍，念阿彌陀佛三萬遍，初夜後夜，觀想彼佛國土莊嚴等相，誠心歸命，一如上法。</p>

<p><code>第三證</code> <code>脫本三夜</code></p>

<p>當夜即見三具磑輪，道邊獨轉。忽有一人，乘白駱駝，來前見勸：「師當努力，決定往生，莫作退轉；此界穢惡多苦，不勞貪樂。」答言：「大蒙賢者好心視誨，某畢命為期，不敢生於懈慢之心。」云云。</p>

<p>第二夜，見阿彌陀佛，身真金色，在七寶樹下金蓮華上坐；十僧圍遶，亦各坐一寶樹下；佛樹上，乃有天衣掛繞。正面向西，合掌坐觀。</p>

<p>第三夜，見兩幢杆，極大高顯；幢懸五色，道路縱橫，人觀無礙。</p>

<p>既得此相已，即便休止，不至七日。</p>

<p><code>結呈證意</code> <code>本心為物</code> <code>末代證信</code></p>

<p>上來所有靈相者，本心為物，不為己身。既蒙此相，不敢隱藏，謹以申呈義後，被聞於末代。</p>

<p><code>迴施同生</code> <code>慈心相向</code> <code>佛眼相看</code></p>

<p>願使：含靈聞之生信，有識睹者西歸。以此功德，迴施眾生，悉發菩提心，慈心相向，佛眼相看，菩提眷屬，作真善知識，同歸淨國，共成佛道。</p>

<p><code>證定如經</code> <code>嚴誡加減</code></p>

<p><strong>此義已請證定竟，一句一字，不可加減，欲寫者一如經法，應知。</strong></p>

<p>觀經正宗分散善義　卷第四</p>
